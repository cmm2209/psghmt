<?xml version="1.0" encoding="UTF-8"?>
<?xml-stylesheet type="text/xsl" href="https://cmm2209.github.io/MTL/MTL.xsl"?>
<TEI>
  <teiHeader>
    <fileDesc>
      <titleStmt>
        <title>Libri tres de institutione harmonica</title>
        <author>Aaron, Petrus</author>
      </titleStmt>
      <publicationStmt>
        <publisher>Thesaurus Musicarum Latinarum</publisher>
      </publicationStmt>
      <sourceDesc><bibl>
          <title>Libri tres de institutione harmonica editi a Petro Aaron Florentino</title>
          (<pubPlace>Bononiae</pubPlace>,
          <publisher>In aedibus Benedicti Hectoris Bibliopolae Bononiensis</publisher>,
          <date n="1516">1516</date>;
          <edition>reprint ed., New York: Broude Bros., 1978</edition>)
        </bibl>
      </sourceDesc>
    </fileDesc>
    <encodingDesc>
      <charDecl>
        <glyph xml:id="sqb">
          <glyphName>LATIN LETTER SMALL B SQUARED</glyphName>
          <charProp>
            <localName>entity</localName>
            <value>sqb</value>
          </charProp>
        </glyph>
      </charDecl>
      <refsDecl>
        <refState unit="folio" length="2" delim="."/>
      </refsDecl>
      <variantEncoding method="location-referenced" location="internal"/>
    </encodingDesc>
    <profileDesc>
      <settingDesc>
        <p>The incipit is preceded by dedicatory epistles, beginning: "Scio, te non ignorare Clarissime Eques Hieronyme Sancte Petre ... " and "Fuit mihi tecum Petre Aaron vetus, et constans benivolentia ...." An additional fascicle of corrigenda was published later, perhaps in response to criticisms from Gaffurio; it is included in the Broude Bros. reprint but not in the 1970 reprint published in Bologna by Forni. The corrigenda are not simple corrections of typographical errors but rather clarifications, elaborations, and retractions. The text of the corrigenda is accordingly included in the TML as a separate file: <ref target="https://chmtl.indiana.edu/tml/16th/AARIHCOR">AARIHCOR</ref>. [TJM]</p>
      </settingDesc>
      <creation>
        <rs resp="entered"><name>Jessica Burr</name></rs> 
        <rs resp="checked"><name>Elisabeth Honn, Andreas Giger</name></rs>
        <rs resp="approved"><name>Thomas J. Mathiesen</name></rs>
        <date n="1996">1996</date>
      </creation>
    </profileDesc>
  </teiHeader>

<text>
<body>
<div type="edition" xml:id="edition-text" xml:space="preserve">
<div type="textpart" subtype="book" n="0" xml:id="preface">
  <head><milestone unit="folio" n="Air"/>LIBRI TRES DE INSTITVTIONE HARMONICA EDITI A PETRO AARON FLORENTINO INTERPRETE IOANNE ANTONIO FLAMINIO FOROCORNELITE.</head>
  <div type="textpart" subtype="chapter" n="1" xml:id="intro">
    <milestone unit="folio" n="Aiir"/><head>PETRVS AARON FLORENTINVS CLARISSIMO EQVITI HIERONYMO SANCTO PETRO. SALVTEM DICIT</head>
    <p n="1">SCio, te non ignorare Clarissime Eques Hieronyme Sancte Petre, quantam Musicae operam impenderim: quantusque artis eximiae cultor extiterim, meque ex eo non nihil famae esse adeptum: adeo quidem ut non desint, qui me aliquid esse inter nostri seculi musicos arbitrentur. Fuit igitur mos ille mihi constans, atque perpetuus excolere pro uirili parte artem assidue, et cupere propagari maxime. Hinc factum est ut ubicunque hactenus fuerim et libenter, et fideliter illam docuerim. Testes quidem extant pene innumerabiles, qui quod me doctorem habuerint, glorientur, et se plurimum profecisse fateantur. Verum quemadmodum pulchrum duco prodesse, quantum queas praesentis aeui hominibus, ita pulcherrimum ac omni laude prosequendum iudico si quis ita elaborauerit, et cauerit, ut bonum illud perpetuum, ac immortale fiat, et posteris etiam prosit. Haec me ratio, hoc desyderium impulit, ut pulcherrima, et maxime necessaria totius artis praecepta colligerem: et in unum quasi corpus membra congererem. Quanto autem studio, ac diligentia id a me factum sit tecum iudicent ii, quicunque legerint. Qua quidem in re (fateor) magno mihi fuit adiumento Ioannes Antonius Flaminius Forocorneliensis, uir quidem hoc nostro seculo (ut te scire non dubito) famae non incelebris. Is enim et arte dicendi, et sermonis elegantia: quibus quantum polleat cernere poteris, sic nostros labores iuuit, et ornauit, ut sperem, omnibus, quicunque legerint (modo liuor absit) non utilem solum sed et iucundam admodum lectionem fore. Quod opus tam grandem materiam tribus complexum uoluminibus, qualecunque sit, tuo nuncupandum nomini duximus. Quibus id causis (Nam multae sunt atque iustissimae) motus id fecerim, dicerem equidem, nisi et notissimae omnibus forent: et illarum commemoratio potius ab adulatione proficisci quam ob officio uideri posset. Erant quippe alii multi et clarissimi et principes <milestone unit="folio" n="Aiiv"/> uiri, quibus forte non ingratum esse id potuit, attamen, ut te unum ex omnibus delegerim, ac tibi praecipue dicandum putauerim, eximiae, quae in te effulgent, dotes ac tua ingentia merita effecere. Quod tu quidem ita suscipiendum arbitrabere ut et tuo patrocinio in publicum egredi non reformidet, et sit non apud te solum, et praesentis seculi homines, sed etiam apud posteros mei quidem in te amoris, ac ueteris obseruantiae praecipuum, ac perpetuum pignus, ac testimonium. Vale Ex Forocornelii. VIII Kalendas Februarias. MDXVI.</p>
  </div>
  <div type="textpart" subtype="chapter" n="2" xml:id="ToC">
    <head>INDEX CAPITVM TOTIVS OPERIS.</head>
    <p>
    <list>
      <item><ref target="#I.1">De cantu plano. Caput I.</ref> </item>
      <item><ref target="#I.2">Manus diuisio in treis partes. Secundum quosdam etiam in quattuor. Caput II.</ref></item>
      <item><ref target="#I.3">Alia manus diuisio in treis partes. Caput III.</ref></item>
      <item><ref target="#I.4">Positiones manus uiginti. Caput IIII.</ref></item>
      <item><ref target="#I.5">Claues in manu dupliciter. Caput V.</ref></item>
      <item><ref target="#I.6">Vocem quamlibet per suam proprietatem cani debere. Caput VI.</ref></item>
      <item><ref target="#I.7">Per quas proprietates praedictae uoces cani debeant. Caput VII.</ref></item>
      <item><ref target="#I.8">Deductiones septem ex proprietatibus. Caput VIII.</ref></item>
      <item><ref target="#I.9">Vt quomodo cani debeat. Caput IX.</ref></item>
      <item><ref target="#I.10">Mutationes manus. Caput X.</ref></item>
      <item><ref target="#I.11">B fa <g ref="#sqb">&#9838;</g> mi non pati mutationem. Caput XI.</ref></item>
      <item><ref target="#I.12">Mutationem in b fa <g ref="#sqb">&#9838;</g> mi aliqua pacto inueniri. Caput XII.</ref></item>
      <item><ref target="#I.13">Quomodo mutationes in cantilenis planis faciende sint. Caput XIII.</ref></item>
      <item><ref target="#I.14">Mutationes ascendentes non esse semper ascendentes. Caput XIIII.</ref></item>
      <item><ref target="#I.15">B molle necessario esse inuentum: atque obesse accidentale. Caput XV.</ref></item>
      <item><ref target="#I.16">De tono. Caput XVI.</ref></item>
      <item><ref target="#I.17">De semitonio. Caput XVII.</ref></item>
      <item><ref target="#I.18">De semiditono. Caput XVIII.</ref></item>
      <item><milestone unit="folio" n="Aiiir"/><ref target="#I.19">De ditono. Caput XIX.</ref></item>
      <item><ref target="#I.20">De tritono. Caput XX.</ref></item>
      <item><ref target="#I.21">De diatessaron. Caput XXI.</ref></item>
      <item><ref target="#I.22">De diapente. Caput XXII.</ref></item>
      <item><ref target="#I.23">De hexachordo. Caput XXIII.</ref></item>
      <item><ref target="#I.24">De heptachordo. Caput XXIIII.</ref></item>
      <item><ref target="#I.25">De diapason. Caput XXV.</ref></item>
      <item><ref target="#I.26">De tonis quattuor antiquis. Caput XXVI.</ref></item>
      <item><ref target="#I.27">De tono perfecto imperfecto, et plusquam perfecto. Caput XXVII.</ref></item>
      <item><ref target="#I.28">De tono mixto et commixto. Caput XXVIII.</ref></item>
      <item><ref target="#I.29">De chorda tonorum. Caput XXIX.</ref></item>
      <item><ref target="#I.30">De modulatione sine tono. Caput XXX.</ref></item>
      <item><ref target="#I.31">De diapente coniuncto et disiuncto. Caput XXXI.</ref></item>
      <item><ref target="#I.32">De terminarione troporum irregularium. Caput XXXII.</ref></item>
      <item><ref target="#I.33">De principio, medio, ac fine tonorum. Caput XXXIII.</ref></item>
      <item><ref target="#I.34">De principiis tonorum, et seculorum differentiis. Caput XXXIIII.</ref></item>
      <item><ref target="#I.35">Quid sit mentio seculorum toties facta. Caput XXXV.</ref></item>
      <item><ref target="#II">SECVNDI LIBRI CAPITA</ref></item>
      <item><ref target="#II.1">De contrapuncto. Caput I.</ref></item>
      <item><ref target="#II.2">Musicum et cantorem ualde differre. Caput II.</ref></item>
      <item><ref target="#II.3">De mutationibus cantilenarum mensurabilium. Caput III.</ref></item>
      <item><ref target="#II.4.1">De mutationibus quattuor ordinariis in locis b mollis. Caput IIII.</ref></item>
      <item><ref target="#II.4.2">De reliquis duobus b mollis locis. Caput</ref></item>
      <item><ref target="#II.5">De mutationibus tenoris. Caput V.</ref></item>
      <item><ref target="#II.6">De mutationibus in locis tenoris per b molle cantati. Caput VI.</ref></item>
      <item><ref target="#II.7">De mutationibus bassi. Caput VII.</ref></item>
      <item><ref target="#II.8">De mutationibus sub signo b mollis in partibus grauibus faciendis. Caput VIII.</ref></item>
      <item><ref target="#II.9">De tribus modulandi generibus Diatonico Enormatico, atque Chromatico. Caput IX.</ref></item>
      <item><ref target="#II.10">De modo, duplici. Caput X.</ref></item>
      <item><ref target="#II.11">De modo minori. Caput XI.</ref></item>
      <item><ref target="#II.12">De tempore. Caput XII.</ref></item>
      <item><milestone unit="folio" n="Aiiv"/><ref target="#II.13">De prolatione. Caput XIII.</ref></item>
      <item><ref target="#II.14">Quomodo maximae, ac longae modus applicetur. Caput XIIII.</ref></item>
      <item><ref target="#II.15">Quod sunt duo modi necessarii, non arbitrarii. Caput XV.</ref></item>
      <item><ref target="#II.16">Quomodo prolatio semibreui assignetur. Caput XVI.</ref></item>
      <item><ref target="#II.17">Quomodo sine indice perfectum tempus, ac prolatio cognosci queat. Caput XVII.</ref></item>
      <item><ref target="#II.18">De triplici breuium, ac semibreuium differentia. Caput XVIII.</ref></item>
      <item><ref target="#II.19">Quomodo notarum quantitas minuatur. Caput XIX.</ref></item>
      <item><ref target="#II.20">De perfectis notis, et imperfectis. Caput XX</ref></item>
      <item><ref target="#II.21">De tribus modis, quibus notarum perfectio cognoscitur. Caput XXI.</ref></item>
      <item><ref target="#II.22">De tribus modis quibus notarum imperfectio cognoscitur. Caput XXII.</ref></item>
      <item><ref target="#II.23">Quot modis et quomodo maxima et longa perfectae fiant, et imperfectae. Caput XXIII.</ref></item>
      <item><ref target="#II.24">Quomodo maxima reddatur imperfecta. Caput XXIIII.</ref></item>
      <item><ref target="#II.25">Quod a duabus breuibus maxima non possit imperfecta reddi. Caput XXV.</ref></item>
      <item><ref target="#II.26">Quomodo longa reddatur imperfecta. Caput XXVI.</ref></item>
      <item><ref target="#II.27">Longam tribus modis perfectam cognosci. Caput XXVII.</ref></item>
      <item><ref target="#II.28">De punctis cantilenarum ordinariis, ac primum de puncto perfectionis Caput XXVIII.</ref></item>
      <item><ref target="#II.29">De puncto diuisionis. Caput XXIX.</ref></item>
      <item><ref target="#II.30">De puncto augmentationis. Caput XXX.</ref></item>
      <item><ref target="#II.31">De pausis numerabilibus. Caput XXXI.</ref></item>
      <item><ref target="#II.32">Quomodo index contra indicem cani debeat. Caput XXXII.</ref></item>
      <item><ref target="#II.33">De toni diuisione pulcherrima cognitu. Caput XXXIII.</ref></item>
      <item><ref target="#III">TERTII LIBRI CAPITA</ref></item>
      <item><ref target="#III.1">De contrapuncto, et eius generibus. Caput I.</ref></item>
      <item><ref target="#III.2">De diuisione consonantiarum. Caput II.</ref></item>
      <item><ref target="#III.3">De consonantiis perfectis, et imperfectis. Caput III.</ref></item>
      <item><ref target="#III.4">De dissonantiis. Caput IIII.</ref></item>
      <item><ref target="#III.5">De consonantiis compositis. Caput V.</ref></item>
      <item><ref target="#III.6">De consonantiis replicatis. Caput VI.</ref></item>
      <item><ref target="#III.7">De modo componendi praefatio. Caput VII.</ref></item>
      <item><milestone unit="folio" n="Aiiiir"/><ref target="#III.8">De quattuor modulationis partibus. Caput VIII.</ref></item>
      <item><ref target="#III.9">Vsque ad quem numerum partium cantilena componi et quomodo possit. Caput IX.</ref></item>
      <item><ref target="#III.10">Vnde etiam secundum ueteres inchoanda sit modulatio. Caput X.</ref></item>
      <item><ref target="#III.11">Quomodo inchoanda sit modulatio et terminanda. Caput XI.</ref></item>
      <item><ref target="#III.12">De ordinandis in contrapuncto consonantiis. Caput XII.</ref></item>
      <item><ref target="#III.13">Quomodo secundum praecepta ueterum ordinandae sint consonantiae. Caput XIII.</ref></item>
      <item><ref target="#III.14">Quomodo perfecte consonantiae diuersi generis sibi inuicem succedant. Caput XIIII.</ref></item>
      <item><ref target="#III.15">Mi contra fa cur uitari debeat. Caput XV.</ref></item>
      <item><ref target="#III.16">Probatio quintae imperfectae, et octaue per Monochordum. Caput XVI.</ref></item>
      <item><ref target="#III.17">Quomodo partes modulationis inter se ordinandae sint ac primum de cantu et tenore. Caput XVII.</ref></item>
      <item><ref target="#III.18">De basso. Caput XVIII.</ref></item>
      <item><ref target="#III.19">De alto ubi sit locandus. Caput XIX.</ref></item>
      <item><ref target="#III.20">De alio cantus loco, et reliquarum partium. Caput XX.</ref></item>
      <item><ref target="#III.21">De basso iterum cum tenore. Caput XXI.</ref></item>
      <item><ref target="#III.22">De basso rursum cum tenore. Caput XXII.</ref></item>
      <item><ref target="#III.23">De basso etiam si tenor in octaua cum cantu. Caput XXIII.</ref></item>
      <item><ref target="#III.24">De locis ordinariis in quibus modulatio potest inchoari. Caput XXIIII.</ref></item>
      <item><ref target="#III.25">De diesi. Caput XXV.</ref></item>
      <item><ref target="#III.26">Quomodo plures tertiae, pluresque sextae alia post aliam locari possint. Caput XXVI.</ref></item>
      <item><ref target="#III.27">Quomodo plures sextae componi queant. Caput XXVII.</ref></item>
      <item><ref target="#III.28">De ordinatione sextae tenoris cum cantu. Caput XXVIII.</ref></item>
      <item><ref target="#III.29">De secunda tertia tenoris cum cantu. Caput XXIX.</ref></item>
      <item><ref target="#III.30">De ordinatione tertiae Tertiae tenoris cum cantu. Caput XXX.</ref></item>
      <item><ref target="#III.31">Quomodo tertiis iisdem in descensu sit utendum. Caput XXXI.</ref></item>
      <item><ref target="#III.32">Quid faciendum, ubi tenor in octaua cum cantu. Caput XXXII.</ref></item>
      <item><ref target="#III.33">De alia structura cantilenae. Caput XXXIII.</ref></item>
      <item><ref target="#III.34">De modo componendi faciliore. Caput XXXIIII.</ref></item>
      <item><ref target="#III.35">De indicibus cantilenarum et cadentiis. Caput XXXV.</ref></item>
      <item><ref target="#III.36">Cadentiarum genera duo. Caput XXXVI.</ref></item>
      <item><milestone unit="folio" n="Aiiiiv"/><ref target="#III.37">De cadentiis simplicibus. Caput XXXVII.</ref></item>
      <item><ref target="#III.38">Quomodo sint ordinandae duplicatae cadentiae. Caput XXXVIII</ref></item>
      <item><ref target="#III.39">De locis cadentiarum ordinariis, ac illarum suspensionibus. Caput XXXVIIII</ref></item>
      <item><ref target="#III.40">De duobus suspensionum modis. Caput XL.</ref></item>
      <item><ref target="#III.41">Quando suspendendae non sunt cadentiae. Caput XLI.</ref></item>
      <item><ref target="#III.42">De duobus locis cadentiarum tenoris. Caput XLII.</ref></item>
      <item><ref target="#III.43">De secundo loco per diatessaron. Caput XLIII.</ref></item>
      <item><ref target="#III.44">De ligaminum differentia per <g ref="#sqb">&#9838;</g> quadrum: ac rotundum compositorum. Caput XLIIII.</ref></item>
      <item><ref target="#III.45">De progressu eiusdem ligaminis per b molle. Caput XLV.</ref></item>
      <item><ref target="#III.46">De modo et compositione uocum quae mutatae dicuntur. Caput XLVI.</ref></item>
      <item><ref target="#III.47">De cadentiis per unisonum faciendis. Caput XLVII.</ref></item>
      <item><ref target="#III.48">De societate, et compositione iuxta praeceptum antedictum. Caput XLVIII.</ref></item>
      <item><ref target="#III.49">De terminatione, et compositione tertii, et quarti toni. Caput XLIX.</ref></item>
      <item><ref target="#III.50">Quod etiam non conceditur, antedictam cantilenam per unisonum terminari. Caput L.</ref></item>
      <item><ref target="#III.51">Cautio aduersus uitia supra monstrata. Caput LI.</ref></item>
      <item><ref target="#III.52">De uaria cantilenae compositione, quae per fugam uulgo dicitur. Caput LII.</ref></item>
      <item><ref target="#III.53">De proportionibus. Caput LIII.</ref></item>
      <item><ref target="#III.54">De generibus quinque proportionum. Caput LIIII.</ref></item>
      <item><ref target="#III.55">Multiplex genus. Caput LV.</ref></item>
      <item><ref target="#III.56">Super particulare genus. Caput LVI.</ref></item>
      <item><ref target="#III.57">Super patiens genus. Caput LVII.</ref></item>
      <item><ref target="#III.58">Multiplex super particulare. Caput LVIII.</ref></item>
      <item><ref target="#III.59">Multiplex super patiens. Caput LIX.</ref></item>
      <item><ref target="#III.60">De ligaturis. Caput LX.</ref></item>
      <item><ref target="#III.61">De maximis, et longis simul ligatis. Caput LXI.</ref></item>
      <item><ref target="#III.62">De ligaturis longarum, et breuium. Caput LXII.</ref></item>
      <item>Finis Tabule</item>
    </list>
    </p>
  </div>
  <div type="textpart" subtype="chapter" n="3" xml:id="dedication">
    <head><milestone unit="folio" n="Bir"/>IOANNES ANTONIVS FLAMINIVS FOROCORNELIENSIS PETRO AARON FLORENTINO SVO. SALVTEM DICIT</head>
    <p n="1">FVIT mihi tecum Petre Aaron uetus, et constans beniuolentia, familiaritas et consuetudo, tanta ut nullo cum homine coniunctus uixerim. Fecit hoc quidem singularis erga me tuus amor ingenii suauitas, et eximia uirtus, quae tibi iamdiu locum inter claros nostri seculi homines celebrem dedit, ut ego non parum amicitia, et familiaritate tua me assecutum putem. Fuit sermo inter nos saepius non insuauis, neque ieiunus de litteris, deque litteratis huiusce temporis hominibus: inter quos tu amice quidem scio, an satis uere nescio, me numerandum putas, et tuo iudicio, et uirorum excellentis doctrinae testimoniis, que te non latent, in eam oppinionem adducetis. In quem sermonem cum proximis diebus incidissemus (eramus tum forte domi meae) ac tibi ostendissem poeticos nostros libellos, quos Bononiae nuper impressos (uti nosti) edidimus, laudis, et famae (sicut uidere potui) dulcedine tactus mihi quidem gratulatus plurimum, et non paucis uerbis gaudium, quod tu ex ea re caperes, egregie testatus es. Reticuisti postmodum, et uultu in terram defixo aliquamdiu cogitabundo similis fuisti. Feci ego statim coniecturam, quid in animo uolueres, ac subridens, Age inquam mi Petre, quid te sic tristem ex gaudio, et tam suspenium repente uideo? Respondes, Felicem te Flamini: qui adhuc uiuens partam tibi nominis imortalitatem uides, et per hora hominum uolitas. Tunc ego, Non ne et tu ea iam parasti monumenta, propter quae tua fama, quae te etiam uiuo celebris est, posteris commendetur? Legi ego egregium illud opus tuum, quod de arte musica scripsisti, pulcherrimum quidem, ac utilissimum, tantaeque expectationis ut omnes iamdiu illud efflagitent. Tu tamen cunctabundus, ac haesitanti similis pulsatum diu limen egredi non sinis ac hominum uota moraris. Scio in quis, esse quam plurimos, qui dillatam editionem meam mirentur ac moleste ferant. Sed morae diuturnioris duae fuerunt causae, quarum <milestone unit="folio" n="Biv"/> altera est, quod horatiani praecepti memor supprimenda diutius scripta, nec temere uulganda putaui. Altera quod me quidam pudor impediit quod eos libellos forte non insulsos, neque contemptibiles propter illustrem materiam quam complexi sunt, latino sermone non si mediturus. Scio enim quantum illis ob hanc rem absit, et quantam illius autoritatem, pondus, et gratiam latina oratio potuerit addere. Tunc ego nonne inquam latinos facere poteras? Poteram inquis, sed neque mihi plene, neque tui similibus facturus eram satis, Fateor enim ingenue non esse mihi eam dicendi facultatem, ac sermonis elegantiam latini, quam tam grandis materia posceret, et ob id quidem communi potius et uernaculo sermone scribendos arbitratus sum, et hac una re tandem mihi displiceret, neque alia de causa editionem differo. Tunc ego appraehensa manu tua quid mi Aaron, quid inquam, si paucis diebus latini fiant? Paucis diebus, inquis, latini fiant? et cuius opera? aut quis tam breui laborem tantum suscipiat? et onus tam graue subeat? Flaminius inquam tuus. Frontem contraxisti, ac inter laeticiam, et admirationem mirabundus iocaris, ne inquis Flamini, an serio dicis? At serio inquam, et sic quidem, ut nulli studium meum, ac operam libentius unquam praestiterim. Gaudium tibi uehemens continuo uocem praeclusit, nec loqui statim potuisti, sed me complexus, ac exosculatus post breuem moram: Felicem me inquis, ac tum demum uoti compotem, si operam mihi istam insperatam quidem, sed adeo mihi desyderabilem, ac in supremis ponendam uotis Flaminius meus mihi praestiterit. Iterum me recipio praestiturum et ubi uelis aggressurum. Aderat tum forte Phileros meus Achilles Bocchius iuuenis candidissimus, et graece, latineque doctissimus utriusque nostrum familiaris qui Fauentiam postridie profecturus ad Flaminium suum ueterem hospitem diuerterat. Aderat Leander Albertus Bononiensis et ipse necessarius noster, uir quidem (Nec me decipit amor) inter sectae praedicatoriae uiros litteris, ac morum sanctitate monstrabilis. Aderat et filius meus iunior Flaminius adolescens (parcius ut de eo loquar paterna iubet uerecundia) certe non illiteratus, et alii complusculi et candidi, et docti uiri, qui te simul amant, et ob sacerdotium, ac uirtutem colunt, quique libenter me conuisunt. Sustulerunt omnes in coelum manus, Nec mihi quidem uisi sunt laetari minus (uide quo candore animi, quae te beniuolentia prosequuntur) quam si res singulorum ageretur et ad me conuersi omnes pro te rogare coeperunt, ne frustra spem tantam, atque laetitiam simul tibi concitassem. Tunc ego, quandoquidem uideo, quanto meam hanc operam usui fore iudicetis, ac sua tantum referre noster Aaron autumat, ut illam praestem, faciam quidem, quod sum pollicitus <milestone unit="folio" n="Biir"/> quodque illum maxime, ac uos simul uelle intelligo. Egisti tu quidem mihi gratias certe tantas quantae absoluto iam opere multominus tibi, quam ego sum coniuncto sufficere potuissent. Et quanquam uidebam, quantum negocium susciperem tum ob rei magnitudinem, tum quod mihi et publice, et priuati (ut nosti) occupatissimo uix quidem respirandi locus est, iussi tamen, ut bono aio estes me daturum enixe operam, ne et ego promisiste, et tu operam a me hanc frustra sperasse uiderere. Vbi finem his fecimus conuersus ad me Phileros meus Flamini, inquit, uideo te rem grandem, sed nequaquam supra uires tuas aggredi, et praeclarum Petri nostri opus diuinum labore tuo futurum, et utrique gratulor, quos non solum praesens aetas, sed et posteri omnes magna cum laude sint celebraturi, qui non minus uestra, quam mea gloria laetor. Sed rogo te quando insigni musico operam istam praestiturus es, priusquam hinc abeamus, aliqua de laudibus Musices dicere ne graueris, non mea quidem, uel Leandri, uel iunioris Flaminii causa, hi enim me cum iamdiu Musicae claritatem, et excellentiam magna ex parte nouerunt sed aliorum gratia, siqui adsunt, qui minus illam, quanti sit facienda nouerint. Crescit enim rei precium, quam diligens aliqua praefatio commendauerit. Tunc omnes intentis in me oculis, et signis non dubiis, quantopere id cuperent significantes ad audiendum iam se parabant: cum sic ego respondi. Video, quanta de re mihi ex tempore sit sermo habendus, et quanta sit omnium uestri expectatio, et me insuper angustia temporis praemit, est enim (uti uidetis) hora iam serior, ut si caetera non absint, tempus tamen narranti sit defuturum, ut facile intelligam, non posse me pro rei dignitate, ac magnitudine, et pro uestra simul expectatione sermonem extendere, et erat hoc Petri quidem munus. Sed quando is quoque uobiscum idem uelle significauit, non quantum res ipsa et consessus iste posceret, sed quantum angustia temporis sinet et memoria suppeditare poterit, dicam. Scio esse quam plurimos ex uulgo imperitorum, qui tarditate ingenii, et crassitudine quadam torpentes nihil altum non modo aggrediantur, sed nec etiam cogitare ualeant. Et ii quidem Musicam arbitrantur esse rem paruam, et ideo non magnificiendam, uel, sicut in caeteris infirmo sunt, ac hebeti iudicio, etiam contemendam. Sed norint ii Musicen omnium in litteris studiorum esse antiquissimam, ut grauissimus autor asserit Timagenes, quae tantum iam antiquis temporibus, ut Quintilianus ait, non studii modo, uerum <milestone unit="folio" n="Biiv"/> etiam uenerationis habuit, ut iidem Musici, et uates, et sapientes iudicarentur. Constat autem, omnes quicunque nomine sapientiae clari fuerunt artis huiusce studiosos fuisse. Quis nescit, quae de Orpheo, et Lino posteritatis memoriae tradita sunt? Qui non solum feras, sed etiam syluas, et saxa cantu mouisse perhibentur, atque ob id utrunque diis genitum crediderunt. Taceo, quae de Amphione uulgata sunt. Quis ignorat Pythagoram, et qui eum secuti sunt, illam inuulgasse opinionem, mundum scilicet musica ratione esse compositum? Socrates iam senex instrui lyra non erubuit. Architas, et Aristoxenus quosdam etiam numeros membris insertos edocuit, quod et Pythagoras affirmauit. Prodanus apud Eupolin et Musicen, et litteras docet, et Maricas nihil se ex musicis scire, nisi litteras confitetur. Diuinus Plato ciuili uiro necessariam musicen credidit, cuius Timaeum quis musicae ignarus intelliget? Themistocli cum in coena oblata esset lyra, ac se eius imperitum confessus esset (ut autor est Cicero) habitus est indoctior. Lycurgus durissimarum apud Lacaedemonios legum autor musices disciplinam probauit. Quare Spartani ad concentus tybiarum pugnas obibant, nec prius in certamen gradiebantur quam musis sacrificassent. Ad tibias quoque pugnabant amazones, quarum una cum ad Alexandrum macedonum regem concipiendi gratia uenisset, donata postmodum ab eo tibicine, ut magno munere laetata discessit. Tibiasaones in laudes inflauere coelestium. Tibiarum etiam cantu apud maiores nostros cadauera efferebantur. Heroum quoque laudes, et fortium uiuorum ad tibiam res gestae cantabantur. Tibiis Gracchus in concione usus est. Cretes quoque ad cytharam praelia inibant. Adde, quod et animi, et corporis aegritudines sanat Harmonia. Populares seditiones crebro cantus inhibuit. Theophrastus ad affectiones animi tibias adhibebat. Damon musicus iuuenes ebrios, ac petulantes modulorum grauitate compescuit. Xenocrates organica modulatione lympaticos sanabat. Phreneticis etiam symphonia mentem restituit, quod Asclepiades medicus experimento comprobauit. Hierophilus etiam aegrotantium uenas rhythmorum collatione pensabat. Tales cretensis suauitate cytharae morbos, ac pestilientiam fugauit. Cicni cantum sequuntur. Fistulis capiuntur <milestone unit="folio" n="Biiir"/> cerui. Fistulis aues allici, nemo est, qui nesciat. Elephantos etiam organica detineri uoce compertum est. Fides delphinis amicitiam hominum persuasere. Infantum quoque uagitus crepundia sedant. Quin et instrumenta diuinae artis quaedam diuis attributa sunt. A Mercurio lyram aiunt inuentam. Tibiam Palladi assignant. Fistulam ad Pana referunt. In infinitum se se extendat oratio, si cuncta persequi uelim, et quam late hoc coeleste bonum pateat, ostendere, Siquidem eo coelum abundat. Terra referta est. Maria non carent, quod natura ipsa uidetur ad tolerandos facilius labores, uelut numeri nobis dedisse. Haec pauca dixisse uolui, ut et uestrae petitioni aliqua in parte satisfacerem et ut artem eximiam, sed et labores mi Petre tuos merita laude non fraudarem, Studia enim praemio laudis augentur, et uetus sententia est, artes honore nutriri. Haec autem et tuo et omnium, qui aderant, miro assensu comprobata sunt. Tibi uero tantus ardor accessit, sic inflamatus es, quod nactus esses hominem tibi amicissimum, qui tuas uigilias, oratione sua uideretur posse illustriores facere, ut affirmaueris, uelle te nouum opus formare, ac multo plenius et uberius materiam tractare, et te quidem (si ita mihi uideretur) cotidie ad me accessurum praemeditatum, ac dictarum, quae ego exciperem pollicitus quidem, te adiecturum plurima ex intimis artis penetralibus, quae a nullo ad huc uulgata fuissent, ut nihil ultra desyderari oporteret, fassus quidem, solere nostri temporis musicos talia supprimere, et tanquam naturae inuidentes pati quidem artis arcana in occulto latere. Probauimus omnes istum omni tui candorem, ac tantam liberalitatem: ut affirmaremus diuinum fore opus illud ac immortale, si unquam in manus hominum ueniret. Respondisti, uenturum quidem, et breui, nisi Flaminius ipse tibi deesset, At ego statim confirmaui et ea quae iam dixeram, et sum pollicitus, me tibi cotidie satis horis uacaturum. Igitur postero die ad me reuersus in hunc modum exorsus es.</p>
  </div>
</div>
<div type="textpart" subtype="book" n="1" xml:id="I">
<head><milestone unit="folio" n="Biiiv"/>PETRI AARON FLORENTINI HARMONICAE INSTITVTIONIS AD MAGNIFICVM EQVITEM AC IVRIS PERITVM HIERONYMVM. SANCTVM PETRVM BONONIENSEM PATRICIVM LIBER PRIMVS IOANNE ANTONIO FLAMINIO FOROCORNELIENSI INTERPRETE.</head>

  <div type="textpart" subtype="chapter" n="1" xml:id="I.1">
    <head>[De cantu plano. Caput I.]</head>
    <p n="1"><seg xml:id="incipit">MAGNVM EST FLAMINI QVOD heri sum pollicitus nec me quidem poenitet aut sententiam</seg> muto, immo rei magnitudine magis, et claritate crescit animus, et in horas fit ardentior. Tu tantum mihi praesta, quam hesterno die pollicitus es promptam, et alacrem operam, et nihil non successurum putes. Arduum sane est, quod mente agito, ac prope diuinum. Sed mearum ipse uirium sum conscius, et quid possim intelligo non immemor horatiani illius praecepti.
      <l>Sumite materiam uestris, qui scribitis aequam</l>
      <l>Viribus, et uersate diu, quid ferre recusent</l>
      Quid ualeant humeri, speroque diuinam opem mihi non defuturam, qui hac in re prodesse hominibus maxime cupio, et artis huiusce arcana pandere, ac nihil in tactum relinquere, quod prodesse queat, aut quoquomodo necessarium putem. Siquid forte omissum a nobis quispiam putauerit, aequum se iudicem praebere debebit, ac existimare, uel id nobis uisum esse minus necessarium, uel quod humana parum cauerit natura, Neque enim omnia possnmus omnes, uti poeta inquit. Sed mea quidem sententia, nihil quod ad rem faciat, aut quisquam mirari possit omissum praetermissuri sumus. Forte non deerunt maligni interpretes, qui liuore moti hos nostros labores improbent. Quosdam etiam puto non defore, qui moleste ferant, ac etiam indignentur, quod artis arcana, quae sibi tantum nota esse uellent, sic inuulgauerimus, Non enim desunt qui arbitrentur, sic quasi sacra prophanari. Sed nos publicae studentes utilitati, quid corrupto iudicio quidam sensuri sint, non curamus. Rectis mentibus haec scribimus. Deo igitur praeside, a <milestone unit="folio" n="Biiiir"/> quo bona omnia proueniunt, et cuius munere sumus, quicquid sumus, rem aggredientes, totam quidem materiam bifariam diuidemus, digestamque per capita, quo res facilior, et iucundior cognitu et inuentu fiat, in treis libros partiemur. Erit ego prius nobis sermo de cantu plano, ac ea dicemus, quae ad illius cognitionem pertinere putabimus. In altera uero operis parte de contrapuncto (ut dicitur) pulcherrima cognitu, et utilissima tractabimus, sensimque uiam ad componendam quamlibet cantilenam aperiemus. Ibi sese ars tota ostentabit, et arcana illa perpaucis nota prodentur Quae sic plana, sic aperta faciemus, ut (nisi fallimur) diligens lector, ac studiosus nihil ultra sibi requirendum arbitretur. Igitur cantus planus dicitur, cuius notae aequali mensura, et pari tempore pronunciantur, Cuius legem mutare solum in Patrem omnipotentem, quem cardineum uocant, permittitur, sicut in libris apparet ecclesiasticis. In quo, quemadmodum Augustino, et post illum Gregorio placuisse accepimus, quinque ordines ad huiusmodi cantum pertinentes instituti sunt, De quibus particula (ut uocant) omnis ecclesiastica gignitur. Verum ut omnis tollatur ecclesiasticus error, praedictos ordines in hunc modum disponendos esse putauimus, ut primus ordo differens sit. Secundus indifferens. Tertius prosaicus. Quartus metricus: Quintus denique communis. Differens ordo dicitur, quando antiphonae tota compositio perfecta est, ut iuxta suum terminum ad diapason usque ascendat. Indifferens est, quando cantilena eiusmodi compositionem non habet. Prosaicus est, quando uerba, super quibus est facta compositio, prosa oratione contexta sunt, qualia sunt in sacris, quae dicuntur offertoria, gradualia, et iis similia, In quibus quidem plures sane abundant neumae, pauciora insunt uerba. Non desunt, qui putent, quando in talibus uni tantum syllabae notae plures applicantur, uel arbitrio compositoris fieri, uel ut cantilena productior fiat. Sed errant ad modum, qui hoc asserunt, Nam diuus Gregorius inquit, neumarum multitudinem paucitati syllabarum iccirco adiectam, non ut cantus prolixior fiat sed ut ille qui canit, dum diutius paucis immoratur syllabis, uerborum diligentius sensum consyderet, ac coelestia contempletur. Quartus ordo metricus dicitur, Cui nomen ideo tale inditum est, quia metris, hoc est uersibus cantus ille subiicitur, quales sunt hymni omnes, quos quidem constare uersibus nemini dubium est, In quibus quidem modulationibus mos est, totidem, quot <milestone unit="folio" n="Biiiiv"/> sunt syllabae, notas adhibere. Communis demum ordo is dicitur qui ex Diapente, et Diatessaron constat. Haec de quinque ordinibus dicta sufficiant. Nam de cantu plano plura quidem alio loco dicturi sumus.</p>
  </div>
  <div type="textpart" subtype="chapter" n="2" xml:id="I.2">
    <head>MANVS DIVISIO. CAPVT .II.</head>
    <p n="1">MAnum quidam in treis partes quidam in quattuor diuidunt, et id quantum ad uoces attinet, Nam et aliae sunt ipsius diuisiones. Qui in treis illam partes diuidunt in graues partiuntur, acutas, et superacutas. Qui uero in quattuor unam adiiciunt, quam subgrauem appellant, eamque in solo Γ ut locum habere dicunt. Post hanc igitur graues statim sequuntur quae ab A re incipientes usque in D la sol re naturae acutae protenduntur, ibi enim la uocum ultima est grauium, licet quaedam intermediae, ac simul mixtae uoces nomen acutarum habeant, quae a <g ref="#sqb">&#9838;</g> quadro acuto principium sumunt. Post graues acutae ueniunt, quae a <g ref="#sqb">&#9838;</g> quadro acuto (sicut diximus) oriuntur et usque ad <g ref="#sqb">&#9838;</g> quadrum superacutum extenduntur. Ergo a <g ref="#sqb">&#9838;</g> quadro superacuto uoces, quae superacutae uocantur principium habent licet quaedam ex genere acutarum intermixtae sint, quae a C sol fa ut naturae acutae originem trahunt.</p>
  </div>  
  <div type="textpart" subtype="chapter" n="3" xml:id="I.3">
    <head>ALIA MANVS DIVISIO. CAPVT .III.</head>
    <p n="1">SCio equidem has uiginti uoces, siue litteras, sub quibus uoces ipsae continentur, aliter etiam diuidi, ut scilicet a Γ ut usque ad G sol re ut acutum graues sint Acutae uero ab eodem G sol re ut usque ad secundum numerentur. Caeterae uero, quae a G sol re ut secundo restant, superacutarum appellatione censeantur. Sic quidem graues erunt septem. Totidem acutae. Superacutae autem sex.</p>
  </div>
  <div type="textpart" subtype="chapter" n="4" xml:id="I.4">
    <head>POSITIONES MANVS VIGINTI. CAPVT .IIII.</head>
    <p n="1">IN tota igitur manu secundum litterarum numerum uiginti positiones sunt, quae ideo sic dicuntur, quod litterae ipsae tanquam sedes quaedam in quibus uoces sunt positae.</p>
  </div>
  <div type="textpart" subtype="chapter" n="5" xml:id="I.5">
    <head>CLAVES IN MANV DVPLICITER. CAPVT .V.</head>
    <p n="1"><milestone unit="folio" n="Bvr"/> SVnt etiam in ipsa manu claues, quae uniuersales dicuntur quoniam unaquanque litteram complectuntur. Igitur quaelibet littera est suae quidem positionis clauis, quia quemadmodum clauis, qua hostium recluditur uiam nobis ad ingrediendum aperit, et quae intus erant, nobis pandit, et manifesta facit, sic littera ipsa quasi clauis officio fungens nomen aperitur uocis ac indicat, quae illi subiecta est. Sunt praeterea claues, quae principales appellantur, quae nobis quamlibet proprietatem aperiunt et tanquam duces in cantu sunt, sine quibus omnis melodia confusa erit, ac incerta, et tanquam in mari sine clauo, ac sine remige, et sine gubernatore nauis. Tres autem sunt, Nature scilicet grauis prima, quae in F fa ut b mollis grauis locum habet. Secunda b mollis grauis, quae in b fa <g ref="#sqb">&#9838;</g> mi priore consedit. Tertia <g ref="#sqb">&#9838;</g> quadri acuti, quae sibi sedem in C sol fa ut uendicauit. Quae quidem claues in media melodia propter officium regendi cantum, et gubernandi locum iure sortitae sunt, sicut princeps, et populi rector non in angulo urbis, sed in loco celebri, et in media ciuitate sedem sibi constituit.</p>
  </div>
  <div type="textpart" subtype="chapter" n="6" xml:id="I.6">
    <head>VOCEM QVANLIBET PER SVAM PROPRIETATEM DEBERE. CAPVT .VI.</head>
    <p n="1">SVpradictae omnes uoces debent secundum suas proprietates cani, Nam quaecunque in <g ref="#sqb">&#9838;</g> quadro inueniuntur duriori quodam sono canendae sunt. Quae uero b molle tenent, molliori sunt quadam, et suauiori uoce pronunciandae. Quae autem naturam possideant, medium quemdam sonum, atque ex <g ref="#sqb">&#9838;</g> quadro, et b molli temperatum habere debent, ut ne durus prorsus, nec mollis etiam, sed ex utroque mixtus uideri possit.</p>
  </div>
  <div type="textpart" subtype="chapter" n="7" xml:id="I.7">
    <head>PER QVAS PROPRIETATES PREDICTAE VOCES CANI DEBEANT. CAPVT .VII.</head>
    <p n="1">VOces, quae sub antedictis uiginti litteris continetur, per tres quidem proprietates cani debent, hoc est per <g ref="#sqb">&#9838;</g> quadrum. Per naturam. Per b rotundum siue molle. Quas tamen in septem sic nos diuidimus, in <g ref="#sqb">&#9838;</g> quadrum triplicitur, idest in graue, Acutum, Superacutum. In naturam duplicem Grauem, et Acutam Eodem modo b molle in graue simul et acutum.</p>
  </div>
  <div type="textpart" subtype="chapter" n="8" xml:id="I.8">
    <head><milestone unit="folio" n="Bvv"/> DEDVCTIONES SEPTEM EX PROPRIETATIBVS. CAPVT .VIII.</head>
    <p n="1">EX his uero proprietatibus deductiones fiunt septem, quas ideo sic uocamus, quoniam singulae secum sex uoces deducunt. Ibi autem deductionis cuiuslibet est locus, ubicunque inuenitur, cuius uoces quidem comites seruato semper ordine sequuntur, uidelicet Re.MI.FA.SOL.LA. Quas quidem uoces christiana religio pridem consecrauit, et in hymno diui Ioannis Baptistae celebrat, hoc pacto, Vt Vt queant laxis Re, resonare fibris. Mi Mira gestorum Fa famuli tuorum. Sol, solue polluti La labii reatum Sante Ioannes.</p>
  </div>
  <div type="textpart" subtype="chapter" n="9" xml:id="I.9">
    <head>VT QVOMODO CANI DEBEAT. CAPVT .IX.</head>
    <p n="1">ILlud autem sciendum est, ubicunque VT in G reperiatur, illud per <g ref="#sqb">&#9838;</g> quadrum cani. In C uero per naturam. In F autem per b molle, quod hoc monosticho sumus complexi. C natura capit. F molle b. G sibi durum.</p>
  </div>
  <div type="textpart" subtype="chapter" n="10" xml:id="I.10">
    <head>MVTATIONES MANVS. CAPVT .X.</head>
    <p n="1">MVtationes in manu quattuordecim in locis fiunt, quarum principium a C fa ut sumitur, Nanque inde usque ad finem manus septendecim positiones sunt, De quibus bis b fa <g ref="#sqb">&#9838;</g> mi et E la excipiuntur, simplices enim sunt uoces, et nullam mutationem patiuntur. Quattuordecim ergo loci (uti diximus) computantur. Igitur, ubicunque fuerint sub una littera duae, uel plures notae, ibi mutationes fient. Vbi uero simplex inuenietur nota, fieri nulla ibi mutatio poterit. Est autem mutatio, uocis unius, et proprietatis in alteram uocem, ac proprietatem seruato eodem loco, ac sono uariatio, siue translatio. Illud autem in mutationibus faciendis aduertendum est: ubi duae sint notae, duas fieri mutationes, Exemplo sit C fa ut, ubi ascendendo Fa <g ref="#sqb">&#9838;</g> quadri grauis in ut naturae grauis mutatur, atque transfertur. Descendendo autem illud ipsum VT in fa <g ref="#sqb">&#9838;</g> quadri grauis, ut prius erat, conuerso ordine mutatur et sic quidem uox et proprietas per ascensum, atque descensum uariatur, locus tamen, ac sonus idem perdurat. Vbi uero tres fuerint uoces, sex fieri mutationes necesse erit, sicut in G sol re ut, quo quidem loco, et similibus sic mutationes <milestone unit="folio" n="Bvir"/> fiunt, scilicet primae notae cum secunda, et ordine retrogado, secundae cum prima. Item eodem modo primae cum tertia, et tertiae cum prima. Item secundae cum tertia, et tertiae cum secunda hoc modo, Sol Re, Re Sol, et sunt mutationes duae Sol ut, Vt sol, et sunt iam quattuor. Re Vt. Vt RE. ita sex fiunt. Idem fit in reliquis huiusmodi. Omnis autem mutatio quae in Vt re mi terminatur, ascendit. Quae in Fa sol la, descendit.</p>
  </div>
  <div type="textpart" subtype="chapter" n="11" xml:id="I.11">
    <head>B FA <g ref="#sqb">&#9838;</g> MI NON PATI MVTATIOnem Caput .XI.</head>
    <p n="1">IN b fa <g ref="#sqb">&#9838;</g> mi nulla quidem sit mutatio. Cur autem non fiat, diligentius inspiciendum est, cum duas ibi esse uoces constet. Quare sciendum est, quod licet ibi duae sint uoces, non eo quidem sunt modo, quo caeteris in locis conspiciuntur Duae quidem sunt uoces, sed duae quoque sunt litterae, et sic quidem, ut una ibi littera unam tantum notam occupet. Dictum autem supra est, ibi non posse mutationem fieri, ubi sub una littera simplex sit nota. hac ergo ratione fieri mutatio ibi non potest. Alia quoque ratio impedit, Nanque Fa ibi praeter ordinem, ac morem suum locum inferiorem tenet, Mi uero superiorem, Siquidem illud Fa, est b mollis grauis, Mi autem <g ref="#sqb">&#9838;</g> quadri acuti ita ut mi sit uno quidem semitonio maiori, quam Fa sublimius. Quare nec locus idem seruari sicut in mutationibus conuenit, nec sonus potest, Nam cum Fa sub littera sit b mollis, Mi autem sub littera <g ref="#sqb">&#9838;</g> quadri acuti, et utrunque loco et figura differat, necesse est, etiam sono fieri dissimile. Ex his ergo facile constat, quare in b fa <g ref="#sqb">&#9838;</g> mi ubicunque sit, fieri mutatio non possit.</p>
  </div>
  <div type="textpart" subtype="chapter" n="12" xml:id="I.12">
    <head>MVTATIONEM IN B FA <g ref="#sqb">&#9838;</g> MI ALIQVO PACTO INVENIRI. CAPVT .X.II.</head>
    <p n="1">VErum, tametsi mutationem ibi fieri non posse efficacibus et ueris quidem rationibus satis (ni fallor) ostendimus aliquid tamen in contrarium posse dici uidetur, et mutationem eo in loco, quam omnes repellunt, aliquam fieri. Quae nos ratio moueat proposito exemplo constabit: Debet enim qui praecepta dat aliis cautus esse ac maxime diligens possit ne praeceptis, quae tradit, aliquid obiici. Scio equidem in modulationibus ecclesiasticis, etiam in cantilenis quae a nobis mensurabiles dicuntur, non inueniri solere notarum progressus, per quos in dicto b fa <g ref="#sqb">&#9838;</g> mi mutationes facere cogamur: Attamen, siquis unquam <milestone unit="folio" n="Bviv"/> legem hanc communem praeterire uellet, qua ratione id facere possit, monstrabimus, ut si forte in talem Cantilenam unquam inciderit, non miretur, et nostra praesenti admonitione cautus fiat. Exemplum proponam, ut quo modo id fieri possit, appareat. Erit quaepiam immensurabilis (ut dici solet) cantilena, cuius prima quidem nota in C sol fa ut erit, quae Fa dicet, et per gradus usque ad E la mi ascendet, diceturque Fa sol la. Post dictam uero notam la, non gradatim quidem, sed saltim in b fa <g ref="#sqb">&#9838;</g> mi acutum descendet, postmodum in F fa ut graue per unum item saltim deueniet. Ibi necesse quidem erit, si talem progressum canere uelis ut mutatio in b fa <g ref="#sqb">&#9838;</g> mi fiat, et nota mi in fa mutetur, ut in subiectum F fa ut graue possis descendere. Videtur ergo ibi praeter omnium sententiam fieri mutationem. Attamen sciendum est talem notae mi in fa reuera non debere mutationem dici, sed per mutationem, quia necesse est, ut notam fa, quae ipsi mi per semitonium maius (uti iam diximus) subiecta est, capias, et in uoce ac sono mi canas. Sic quidem non mutatio proprie, sed permutatio fiet, quia de loco in locum notam remouere, est quidem permutationem tam in ascensu, quam in descensu facere, non re uera mutationem. Verumtamen talis uariatio uocis Fa in sonum Mi durissima quidem est, et admodum difficilis ad pronunciandum, quoniam a dicto Fa usque ad Mi semitonium illud maius est, quod quidem praeter id, quod ualde incommodum est, asperum quoque, ac difficilimum se se canenti offert. Si tamen unquam in id incideris, quo meliori poterit modo canendus erit. Mutationes autem Totius manus in unum collectae duae sunt et quinquaginta. Loci uero (ut iam dictum est) quattuordecim.</p>
  </div>
  <div type="textpart" subtype="chapter" n="13" xml:id="I.13">
    <head>QVOMODO MVTATIONES IN CANTILENIS PLANIS FACIENDAE SINT. CAPVT .XIII.</head>
    <p n="1">DVo quidem in Cantilenis, quae planae dicuntur, seruanda sunt. Quorum alterum est ut nunquam, nisi necessitas cogat, mutatio fiat, Nam quamdiu uoces habeas, quibus ascendere possis, atque descendere, mutatio semper uitanda est. Alterum ut in ultimam semper notam mutationem differas, quae quidem nota, dum fit mutatio, duplicatur quidem quamuis appellatione diuersa pronunciatur. Puta si fa quod <milestone unit="folio" n="Bviir"/> est in C fa ut, mutare uolueris in VT, debebis illud Fa prius quidem pronunciare, deinde sub eodem sono VT canere. Idem in caeteris similibus locis seruandum erit. Hoc autem ideo institutum est ut facilior rudibus, ac inexpertis fieret ad canendum uia, quibus alioquin difficilis esset uocis apprehensio.</p>
  </div>
  <div type="textpart" subtype="chapter" n="14" xml:id="I.14">
    <head>MVTATIONES ASCENDENTES NON ESSE SEMPER ASCENDENTES. CAPVT .XIIII.</head>
    <p n="1">PRaeceptum est illud uulgatum, ac generale VT.RE.MI scandere. FA.SOL.LA descendere, Contra quod aliquando posse dici uidetur. Nam duae illae mutationes ultimae RE.VT, VT.RE Ascendunt quidem. Attamen, cum dicitur VT.RE mutationem esse de <g ref="#sqb">&#9838;</g> quadro in b rotundum ascendentem utique falsum est, siquidem ex alto in imum non ascendimus sed descendimus, Nanque ex <g ref="#sqb">&#9838;</g> quadro in b rotundum, quod quidem inferius est, fit descensus. Sed et alio probatur exemplo praedictam mutationem per descensum fieri. Nam puta erit Cantilena non mensurabilis, in cuius medio ac fine huiusmodi progressus erit idest cuius prima nota in G sol re ut acuto erit secunda in F fa ut inferiori. Tertia deinde in b fa <g ref="#sqb">&#9838;</g> mi acuto. Necesse quidem est, quod ad naturalem ordinem attinet ut in illa prima nota VT dicatur, quae in G sol re ut est si uelis deinde ad sequentem notam, quae in dicto F fa ut inferiori est, progredi, necesse est, ut in tali descensu nota illa scilicet VT, quae prima est in sol mutetur, quod est in G sol re ut, dicaturque ut sol, postea uero fa, quod est inferius. Quod si ascensus quoque ad tertiam notam, quae in b fa <g ref="#sqb">&#9838;</g> mi est acuto, fiat, mutatio est quidem antedictae notae fa, quae in f fa ut est, uidelicet in VT eiusdem loci, et ad praedictum locum b fa <g ref="#sqb">&#9838;</g> mi fit ascensus, In quibus progressibus proculdubio dicetur, Vt sol fa ut Fa ubi primum VT, quod est in G sol re ut in sol mutatur. Fa uero, quod est in f fa ut inferiori in Vt uertitur. Talis ergo mutatio ostendit, Vt sol fa ut fa, in quo tam paruo quidem interuallo duae fiunt mutationes, quod minime concedendum est, Nam quo ad eius fieri possit, mutationes sunt uitandae et nisi magna urgeat necessitas, non sunt admittendae. Duplici autem ratione necessitas eiusmodi mutationis contingit, Quarum <milestone unit="folio" n="Bviiv"/> est altera, quando Cantus ascensum, ac descensum non attingit tunc enim necessario sequitur mutatio. Altera est, quando licet Cantus ascensui seruiat, atque descensui, attamen necesse est in aliud mutari, quemadmodum saepe de <g ref="#sqb">&#9838;</g> duro in b molle sit transitus ut Cantilena suauior fiat, sicut superiori patuit exemplo, uidelicet a nota G sol re ut acuti ad notam F fa ut grauis, ubi mutationem unam habemus. Ab ipso autem F fa ut cum ad b fa <g ref="#sqb">&#9838;</g> mi fiat ascensus, altera sequitur, et sic duae fiunt. Sumatur antedictum Vt, quod est in G sol re ut, illudque in re b mollis demutetur, In F fa ut autem sumatur Vt, cum quo quidem ad b fa <g ref="#sqb">&#9838;</g> mi ascendatur, In hoc progressu una tantum mutatio fit, quod sane melius est. Ratione igitur ostendimus, atque probamus VT RE mutationem esse, quae per descensum, non semper autem per ascensum fiat. At dicet aliquis non debere VT in RE b mollis mutari, quia in cantu non mensurabili per b molle canendum non sit. Id quidem alibi non negamus, Sed hoc in loco duabus de causis ira facere compellimur, quarum altera est, ut una tantum mutatio fiat, aliter enim duas fieri necesse esset, Altera, ut Tritonus euitetur. Quare antedictum sequi ordinem satius est. Alia tamen ratio est, cur eiusmodi mutatio, non descendens, sed ascendens esse dicatur, Nam quando VT RE dicimus, maius quidem interuallum offertur, pluresque notae supersunt, quibus possit magis ascendi, Si quidem ab re usque ad VT solus est gradus et nihil est medium, et ipsum VT nota est infima sub qua nulla sit alia. In ascensu autem prima quidem nota VT offertur, post quam multae usque ad supremum LA sequuntur. Hinc fit, ut mutatio dicatur ascendens RE VT, et VT RE non autem descendens, quae tamen ob id, quod supra diximus, quandoque dici descendens poterit. Idem quoque in A LA MI RE accidit. In mutationibus etiam descendentibus, contra uulgatum praeceptum fieri uidemus, quia non semper descendunt, sicut in C sol fa ut: et in D la sol re, aliisque similibus apparet locis: In quibus eadem ratione, quam diximus, una dictarum mutationum ascendens inuenitur.</p>
  </div>
  <div type="textpart" subtype="chapter" n="15" xml:id="I.15">
    <head>B, MOLLE NECESSARIO ESSE INVENTVM. ATQVE, OB, ID ACCIDENTALE esse. Caput .XV.</head>
    <p n="1"><milestone unit="folio" n="Bviiir"/> ILlud quoque praetermittendum non est, quod ad maiorem b mollis cognitionem pertinet, id quidem necessario inuentum esse ad temperandam Tritoni asperitatem Ideoque non esse id proprium, ac naturale, se accidentale dicimus Quibus autem id moti rationibus affirmare non dubitemus, nunc aperiendum est, ac primum quidem asserimus, non posse id in ordinem redigi litterarum septem, quae musicae manus elementa constituunt. Neque iccirco uel lineam propriam, uel spatium occupare, nec locum habere naturalem, Nam si de numero quidem illarum foret, per duplarem proculdubio consonantiam idest per octauam alicui grauium uel superacutarum certe responderet. Verum quod grauibus quidem non respondeat, hinc patet, quia semitonium illi deesse deprehenditur. Quod autem superacutis quoque non subseruiat, et consonet manifestum quidem est, quia modum praeterit, ac in semitonium luxuriat. Hac de causa graeci nomen illi conueniens indiderunt menon idest accidens illud appellantes. Vnde fit, ut adesse atque abesse integra modulatione possit. Quare id quidem, nisi ubi necessarium fuerit, apponi, atque appingi non debet.</p>
  </div>
  <div type="textpart" subtype="chapter" n="16" xml:id="I.16">
    <head>DE TONO. CAPVT .XVI.</head>
    <p n="1">TOnus, quemadmodum Martianus inquit, est spatii magnitudo, qui ideo Tonus dicitur, quia per hoc spatium ante omnes prima uox, quae fuerit, extenditur, hoc est de nota qualibet in notam. Secundum uero Cleonidem tonus quattuor modis dicitur, ut phthongus, et interuallum, et ut uocis locus, ac Tenor. Sunt autem toni, ut idem ait ex Aristoxeni sententia tredecim, quos apud ipsum legere poteris. Vel tonus est coniunctio duarum uocum, siue complexio per spatium perfectum: Nam duplex quidem spatium est perfectum scilicet ipsorum tonorum, Imperfectum semitoniorum. Perfecti quidem exemplum sit, VT RE, RE.MI. FA SOL. SOL LA. Imperfecti autem MI FA. FA MI.</p>
  </div>
  <div type="textpart" subtype="chapter" n="17" xml:id="I.17">
    <head>DE SEMITONIO CAPVT XVII.</head>
    <p n="1">Semitonium est coniunctio duarum uocum per spatium imperfectum, ut de mi fa, et de fa in mi. Sed est quidem Semitonium maius, et minus. Et maius quidem duplici diesi, et commate constat: Quid autem diesis, et quid comma sit infra explicabitur. Sed maius quidem semitonium in naturali ordine manus nusquam inuenitur nec nisi ubi <milestone unit="folio" n="Bviiiv"/> sit b fa <g ref="#sqb">&#9838;</g> mi. Nam accidentaliter quidem reperitur, ubicunque sit Tonus, sicut in Monochordo apparet. Minus autem duas tantum pulso commate dieses habet. Diesis autem pars est toni, significat autem latine diuisionem, siquidem a graeco uerbo (ut tu Flamini dicere soles) quod est diesco uenit, quod apud nos diuido est, Nam tonus quidem in quattuor dieses, et unum comma diuiditur. Comma uero nona est pars toni, et graece quidem comma, ut ex te saepe audiui: dici latine incisio potest, quia est particula quaedam quasi de tono incisa. Tonus autem ipse, qui: ut diximus, quattuor dieses complectitur, in nouem commata diuisus est.</p>
  </div>
  <div type="textpart" subtype="chapter" n="18" xml:id="I.18">
    <head>DE SEMIDITONO CAPVT .XVIII.</head>
    <p n="1">SEmiditonus autem tonus est cum minori Semitonio. hic etiam treis uoces, sed non per ambo spatia perfecta complectitur, et per ascensum quidem a RE usque ad Fa. Per descensum autem a SOL usque ad MI. Vnde nomen illi, quod non sint pleni duo toni, est inditum. Et hic Tertiam minorem facit, quae quidem ex tono, et semitonio minori constat.</p>
  </div>
  <div type="textpart" subtype="chapter" n="19" xml:id="I.19">
    <head>DE DITONO CAPVT .XIX.</head>
    <p n="1">DItonus quidem duo sunt toni, qui per spatia duo perfecta extenditur, et sic treis uoces amplectitur, sicut ab VT usquae ad MI a FA usque ad LA patet, et Ditonus ipse Tertiam conficit, quae maior appellatur.</p>
  </div>
  <div type="textpart" subtype="chapter" n="20" xml:id="I.20">
    <head>DE TRITONO CAPVT .XX.</head>
    <p n="1">POst ditonum se se Tritonus offert durus, asper, et inamabilis, ac, si fieri possit repellendus semper, Qui quidem in tantum aures ueterum uel offendit, uel exterruit: ut necessitatem illis imposuerit, omni solertia uestigandi qua ratione, qua lege leniri posset, ac temperari, ne tantum auribus obstreperet. Inuentum est igitur b, quod a soni lenitate molle dicimus, qui se se illi opponens, ac se opportune canentibus offerens illius asperitatem atque duritiem miro temperamento molliret. Qui ipso quoque nomine duritiem quandam praeseferens etiam <milestone unit="folio" n="Cir"/> compositionem qua nulla est asperior, indicat, si quidem a tribus tonis de quibus constat, nomen sortitus est. Quattuor autem in locis (de manu loquor) inuenitur, quorum duo naturalem sequuntur ordinem, duo per accidens sese inferunt. Et naturalium quidem locorum altera FA naturae grauis principium capiens in mi <g ref="#sqb">&#9838;</g> quadri acuti desinit. Sic quidem a leni grauitate exoriens in asperum acumen extenditur, quod lenitas b mollis intercurrens domat, et moderatur. Alter autem a fa naturae acutae in mi <g ref="#sqb">&#9838;</g> quadri superacuti excurrit, ubi fa molle sese opponens eodem quo supra officio fungitur. Accidentalium uero locorum altera Fa b mollis grauis in mi naturae acutae protenditur, in cuius mi locum fa b lenis accidentaliter, ac opportune sese obiiciens succedit. Alter uero, qui collatis omnibus locis quartus est, a fa b mollis acuti in E la naturalis terminum manus euehitur, ubi quidem fa b mollis eodem modo pro la succedens eandem, immo etiam propter nimium acumen longe maiorem duritiem lenit, ac temperat. Ex his autem omnibus, quod memoria tenendum est, facile constat, quattuor uoces absque semitonio propter innatam duritiem non recte locum habere posse.</p>
  </div>
  <div type="textpart" subtype="chapter" n="21" xml:id="I.21">
    <head>DE DIATESSARON. CAPVT .XXI.</head>
    <p n="1">DIatessaron a numero uocum, quas continet dicitur appellatione graeca, FLAMINIVS. Verum id quidem est nam dia graeca est prepositio et per significat. Ta tessara quattuor et Martiano teste ex quattuor dicitur. AARON. ita sane est, est enim quattuor uocum symphonia ex duobus tonis et semitonio minori constans, et ut uerbis utar Martiani tui recipit sonos quattuor, spatia tria, productiones duas et dimidiam, ubi sonos uocat, quas nunc uoces, siue notas appellamus. Productiones uero appellat, quos et ipse crebro, et nos quoque nunc tonos dicimus Cleonides quoque Diattessaron inquit tonorum duorum atque dimidii esse. Haec tamen consonantia in treis diuiditur species, quarum prima est RE.MI.FA.SOL, Nam a tono incipit sequitur semitonium, dein uero tonum. Secunda uero MI.FA.SOL.LA, ubi a semitonio minori incipiens in duos desinit tonos. Tertia de VT.RE.MI.FA constat, quae duos tonos praemittens <milestone unit="folio" n="Civ"/> in semitonium minorem terminatur. Verum licet compositione ipsa sic differat, re tamen in idem deuenit, atque redigitur.</p>
  </div>
  <div type="textpart" subtype="chapter" n="22" xml:id="I.22">
    <head>DE DIAPENTE. CAPVT .XXII.</head>
    <p n="1">DIapente symphonia est, sicut idem Martianus ait, quae constat sonis quinque, qui inter se quattuor spatiis diuiduntur. Productiones habet tres, mediamque praecidit hoc est tonos tres ac medium. Haec Martianus. Igitur diapente consonantia est, ex quinque constans uocibus, ut ipsum nomen indicat. FLAMINIVS. Ita quidem est, siquidem a dia praepositione graeca, de qua modo diximus, et pente idest quinque dicitur, quia de quinque uocibus conficitur. AARON. Haec treis tonos, ac semitonium minorem continet. Eius quattuor sint species, quae quidem et ipsae compositione differunt, re uero conueniunt. Prima igitur species a D.SOL.RE. naturae grauis incipiens in A.LA MI.RE. Finitur. Secunda ab E.LA.MI. naturae item grauis in MI. subsequens b fa <g ref="#sqb">&#9838;</g> mi terminatur. Tertia a FA b mollis grauis in FA naturae acutae, hoc est in C.SOL.FA.VT. finem habet. Quarta a G.SOL.RE.VT. <g ref="#sqb">&#9838;</g> quadri acuti originem trahens in D.LA.SOL.RE. protenditur. Etiam Cleonides in quattuor species quanquam diuerso modo partitur.</p>
  </div>
  <div type="textpart" subtype="chapter" n="23" xml:id="I.23">
    <head>DE HEXACHORDO. CAPVT. XX.III.</head>
    <p n="1">HExachordon graeco uocabulo demonstrat consonantiam, siquidem, ut ex te Flamini saepius audiui ex graece sex latine significat chordi uero chorda siue fidis dicitur et quia ex chorda lyrae uel citharae sonus emittitur, et uox, in hac compositione pro sono, ac uoce accipi debet. Est igitur Hexachordon sex uocum symphonia. Sed duplex est, Maius, ac Minus, et maius quidem ex quattuor tonis, et uno minori semitonio constat, sicut a Γ ut usque ad E la mi. Idem fiet, ubicunque toni quattuor cum minori semitonio sese obtulerint, a quibusdam tonus cum diapente dicitur, ex quibus sane Hexachordon constare manifestum est. Hexachordon minus est, quod ex tribus quidem tonis, et duobus semitoniis minoribus conficitur, ut ab E.LA MI. usque ad C.SOL.FA.VT. patet.</p>
  </div>
  <div type="textpart" subtype="chapter" n="24" xml:id="I.24">
    <head><milestone unit="folio" n="Ciir"/> DE HEPTACHORDO. CAPVT .XXIIII.</head>
    <p n="1">HEptacordon ex septem comflatur uocibus, ut ipsum nomen indicat, ex duabus graecis dictionibus compactum Siquidem epta septem latine chordi uero fidem, et uocem siue sonum dicimus. Est ergo de septem conflata sonis symphonia. Verum et hoc maius quidem, ac minus est. Maius quinque tonos ac semitonium minus recipit, sic ut ditonus cum diapente dici possit. Inuenitur autem, ubicunque septem uoces cum minori semitonio sint. At minus Heptachordon toni quattuor cum duobus semitoniis minoribus faciunt. Sic uno tantum tono Hexachordon minus superat.</p>
  </div>
  <div type="textpart" subtype="chapter" n="25" xml:id="I.25">
    <head>DE DIAPASON. CAPVT .XXV.</head>
    <p n="1">DIapason symphonia est omnium absolutissima, cuius uide mirandam uim, ac plenitudinem. Haec enim consonantia adeo integra, adeo plena est, sic omnibus perfecta numeris, ut non solum uoces omnes, sed et caeterae quidem consonantiae ad unam illam tanquam ducem confluant, tanquam principi sese subiiciant illam uti omnis symphoniae moderatricem, ac reginam uenerentur, atque suspiciant. Nec immerito quidem prisci illi musicae artis uiri tanto illam nomine decorarunt. Haec enim uoces omneis continet, quibus harmonia conflatur. Haec item consonantias quaslibet, et eas quidem, quas supra commemorauimus complexa est, et eas, quae plurime adhuc restant, tanquam foecunda parens ex sese emittit, ac generat omni laude dignissima, omni fauore prosequenda. Hanc graece quidem, ut tu dicere Flamini soles Diapason proprio ac eleganti uocabulo nuncuparunt apotu diaketopan quod omne (sicut ais) significat deducto, quasi de omnibus constans non modo uocibus sed etiam consonantiis. Latini octauam a numero uocum, de quibus illa conficitur, nominant. Illud quoque in hac una mirum dictu, ac memorabile est, quod per totam manum tanquam moderatrix, ac domina excurrens ubique sedem sibi inuenit. Hoc facile experieris, et ita esse fataberis si totam percenseas manum, in qua quidem illam ab una littera ad alteram similem terminari uidebis. Haec autem consonantia quinque tonos, et duo semitonia complectitur, ut quanquam caeteras illam ambire consonantias dixerimus, iure tamen <milestone unit="folio" n="Ciiv"/> quodam insignius Diapente cum Diatessaron admittere dicamus. FLAMINIVS uerum, ne praetereamus ueterum quoque scriptorum de diapason sententiam, Cleonides, cuius supra mentionem fecimus, inter ueteres graecos magnae scriptor authoritatis, illud in sex tonos extendit, Nam tonum ille adnumerat, quae nos duo minora semitonia facimus. Idem tamen paulopost iterum diapason loquens inquit, At in diapason hemitonia duo, toni quinque. Ad hemitoniorum autem habitudinem figurae inspiciuntur. Ex nostris autem Martianus ait, Tertia diapason quae ex omnibus dicitur, octo sonos recipit, spacia septem, productiones sex: Hemitonia duodecim. Vbi Hemitonia semitonia sunt, quae cum duodecim esse dicat, ad eosdem sex tonos rediguntur: Haec impresentia de excellentissima consonantia dicta sufficiant.</p>
  </div>
  <div type="textpart" subtype="chapter" n="26" xml:id="I.26">
    <head>DE TONIS QVATTVOR ANTIquis. Caput .XXVI.</head>
    <p n="1">LEgimus fuisse apud graecos olim tonos tantummodo quattuor, quorum haec erant nomina, Prothus. Deuterus, Tritus, et Tetrardus, qui sunt iidem qui apud nos fiunt Primus. Tertius. Quintus, et Septimus, Quorum quidem sicut in monochordo, et antiquis apparet in libris, tantus erat ascensus, atque descensus ut praeter modum, qui canebant in templis defatigarentur. Qua diuus Gregorius diuino uir ingenio, ut plerisque alii ad sacra pertinentibus, sic rei quoque huic consulendum arbitratus quattuor illos tonos in octo partitus est, et ita quidem ascensum illum, atque descensum ueterem canentibus adeo difficilem temperauit, ut nec labor amplius, nec difficultas ulla fuerit choris. Quorum ut possit uniusquisque cognitionem assequi, singulorum quidem rationem afferemus. Illud prius dicemus, Tonos (de iis loqour, de quibus nunc agimus) esse quandam canendi normam, quae in fine per ascensum atque descensum cognoscitur. Finis autem primi et secundi est seruata lege in D.SOL.RE. Praeter legem autem in A la, mi, re acuto. Tertii, et quarti in E.LA.MI graui, Sed praeter legem in b fa <g ref="#sqb">&#9838;</g> mi acuto. Quinti, ac sexti in F fa ut graui, praeter legem uero in C sol, fa, ut. Septimi et octaui in G sol, re, ut acuto, praeter legem autem, quanquam raro in D la, sol, re Toni quidem omnes bifariam diuiduntur, Sunt enim <milestone unit="folio" n="Ciiir"/> uel authentici, uel plagales, et authentici quidem principales sunt ac ueluti dominantes. FLAMINIVS. Recte quidem, quia de graeco uerbo, quod est authenteo deduci uidentur. Plagales autem illis ignobiliores, et quasi sub eorum potestate sunt constituti. Obliqui autem posse dici uidentur, Nam plagios graece obliquus latine dicitur. AARRON. Primus igitur tonus ex prima specie diapente, et prima diatessaron conficitur, scilicet a D sol re ad A la mi re acutum, et ab A la mi re, ad D la sol re his quidem notis RE LA, et RE SOL. Secundus item ex prima specie diapente formatur ab eodem D sol re ad A la mi re, a D sol re ad A re. Vbi sciendum est, authenticorum compositionem atque plagalium in diatessaron differe, authenticorum enim asccndit, in quibus dicitur Re la, in Diatessaron autem Re sol. At in plagalibus dicitur quidem Re la, sed in diatessaron Sol re. Hoc autem ideo fit, quia authentici ascendunt, plagales uero descendunt. Tertius tonus de secunda specie diapente conficitur et ab E la mi graui ad b fa <g ref="#sqb">&#9838;</g> mi acutum, et ab eodem b fa <g ref="#sqb">&#9838;</g> mi ad E la mi secundum his quidem notis MI.MI, et MI la. Quartus de secunda specie diapente et secunda diatessaron componitur ab E la mi graui ad b fa <g ref="#sqb">&#9838;</g> mi acutum et ab eodem E la mi ad <g ref="#sqb">&#9838;</g> mi. Quintus ex tertia diapente specie ab F fa ut graui ad C sol fa ut, et ab eodem C sol fa ut, ad F fa ut acutum his quidem notis FA.FA et VT.FA. Sextus ex tertia diapente specie et tertia diatessaron ab F fa ut graui ad C sol fa ut, et ab eodem F fa ut ad C fa ut. Septimus ex quarta specie diapente: et prima diatessaron ab G sol re ut acuto ad D la sol re, et a D la sol re ad G sol re ut superacutum his quidem notis, VT sol et Re sol. Octauus demum fit ex quarta specie diapente et ex prima diatessaron a G sol re ut acuto ad D la sol re et ab eodem G sol re ut ad D sol re his notis VT Sol, et SOL Re. Illud autem memoria tenendum est, Tonos quidem omneis authenticos unam posse notam sub suum finem descendere, qui si forte etiam non descendant, sua tamen integritate non carent quia quilibet tonus diapason amplectitur. Verum authenticis, quia principales (ut iam diximus) sunt et excellentiores, descensus ille conceditur.</p>
  </div>
  <div type="textpart" subtype="chapter" n="27" xml:id="I.27">
    <head>DE TONO PERFECTO IMPERFECTO ET PLVSQVAM PERFECTO. CAPVT .XXVII.</head>
    <p n="1"><milestone unit="folio" n="Ciiiv"/> DE tonorum qualitatibus nunc agemus. Toni quidam perfecti, imperfecti alii. Tertio demum loco plusquam perfecti non nulli dicuntur et perfecti quidem sunt, qui supra terminum suum octo uocibus at tolluntur. sub terminum uero unam demittunt, quam tamen etiam si non demiserint, perfectorum (sicuti iam diximus) nomen non perdunt. Sed de authenticis loquor praeter quintum, qui non ultra semitonium descendit. Plagales quoque una queunt nota diapente commune transcendere, sicut authentici una descendere. Imperfeti toni sunt, qui suum diapason non implent. Sunt etiam, qui plusquam perfecti nuncupentur, uel sicut placet quibusdam superflui, quod et nos magis probamus Nam et philosophi aiunt, nihil ultra, citraque perfectum dari. Cum igitur in diapason perfectio constet, toni plusquam perfecti appellati rectius quidem superflui dicuntur. Sunt autem ii, qui suum diapason transcendunt.</p>
  </div>
  <div type="textpart" subtype="chapter" n="28" xml:id="I.28">
    <head>DE TONO MIXTO ET COMMIXto. Caput .XXVIII.</head>
    <p n="1">TOnus est etiam, qui mixtus dicitur, et is est, qui quamuis ad perfectionem authentici perueniat, attamen de plagali aliquid accipit, quoniam duabus, tribusue, aut quattuor sub terminum suum uocibus descendit. Quando autem toni cuius modi ascendunt, uel descendunt ad suam perfectionem, uel authentici ascensum, uel plagalis habeant descensum, per spatia, siue per chordam tonorum, de qua postmodum dicemus, iudicandi sunt, et illis uel diapente, uel diatessaron tribuendum, ubi maior erit continuatio. Quod si pars quidem chordae superior plus continuationis habuerit: ratione quidem ascensus: et continuationis authenticus esse dicetur mixtus cum plagali ratione descensus: Tales toni aliquando una in parte deficiunt, et una tantum nota, ut perfecti esse dicantur, indigent, et in altera perfecti sunt. His quidem a parte pleniori nomen inditur, ut uel authentici dicantur esse uel plagales, Toni uero, qui commixti uocantur, ii sunt, qui duas treis ue diapente species habent ad suam compositionem minime pertinentes, et ii quidem commixti appellantur cum illis, quorum species participiant. Exemplum proponam. Erit antiphona primi toni, quae (ut dictum est) diapente cum diatessaron habebit, et in illa quidem huiusmodi processus erit, VT SOL et FA FA saepius tertia species et quarta. Tonus quidem eiusmodi primus dicetur ratione compositionis cum quinto, ac septimo commixtus.</p>
  </div>
  <div type="textpart" subtype="chapter" n="29" xml:id="I.29">
    <head>DE CHORDA TONORVM. CAPVT .XXIX.</head>
    <p n="1"><milestone unit="folio" n="Ciiiir"/> QVaedam in ecclesiasticis modulationes reperiuntur, quae cuius sint toni, non facile dignosci potest, causa est,, quod ascensu, atque descensu carent. Quare necesse quidem est, ut per chordam iudicentur. Quam quidem chordam esse dicimus lineam illam, uel spatium, quod terminum cuiuslibet toni tribus uocibus transcendit numeratis notis omnibus, quae supra, et infra chordam sunt non computatis ipsius chorde notis, et ubi maior pars reperitur, huius, uel illius esse toni dicitur. Hoc tamen non semper uerum est, sicut in antiphonis ferialibus apparet et in antiphona Simulabo eum ad Magnificat, et ad Benedictus Euge serue bone quae quidem Antiphonae supra et infra pares habent notas, quarum altera secundus est tonus. Altera primus, et hoc quidem propter earum species accidit. Tales antiphonae iudicari per chordam nequeunt, sed per suas tantum species censendae sunt. Igitur antedicta regula exceptionem patitur. Vocant authores artis diapente speciem communem quia per eum quaelibet ad tonos compositio pertinens gubernatur. Illud autem diapente, quo primus tonus, ac secundus formatur, quod ad cognitionem authenticorum, et plagalium tonorum, attinet, commune semper antedictis tonis erit, primo uidelicet ac secundo et quicunque ascensus supra terminum dicti diapente inuenietur, primo idest autentico tribuetur. Descensus autem sub terminum inferiorem plagali assignabitur, et ubi erit maior uel ascensus, uel descensus, illi tono cui conueniet, applicabitur. Huius autem loci praeceptum ad reliquas scito cantilenas pertinere.</p>
  </div>
  <div type="textpart" subtype="chapter" n="30" xml:id="I.30">
    <head>DE MODVLATIONE SINE tono. Caput .XXX.</head>
    <p n="1">IN ecclesiaticis modulationibus quaedam reperiuntur antiphonae in quibus si rectam sequi tonorum diffinitionem uolumus, tonus non dignoscitur. Quare necesse est, eiusmodi compositiones aliquam ostendere ascensus, atque descensus sui diapason particulam, quae sane si quantitas non inueniatur, talis modulatio nulli tono poterit applicari: ratio est: quod diapason diapente, ac diatessaron praedictorum tonorum partes sunt, propter quod non apparebit, cui tono debeat adscribi. Talis ergo modulatio euphoniaca nuncupabitur idest bona sonoritas. FLAMInius. Vere quidem dicis. Si quidem Eu graece bonum, phoni autem uox dicitur. Aaron. Caue igitur, ne in talibus modulationibus secundum antedictam legem iudices.</p>
  </div>
    <div type="textpart" subtype="chapter" n="31" xml:id="I.31">
    <head>DE DIAPENTE CONiuncto et disiuncto. Caput .XXXI.</head>
    <p n="1"><milestone unit="folio" n="Ciiiiv"/> DVo diapente forma inter se differentes inueniuntur, quorum alterum coniunctum dicitur. Disiunctum alterum De quibus maxima praecipue in modulationibus ecclesiasticis differentia nascitur. Nam ubi diapente coniunctum inuenietur, tantam quidem uim habet, ut aliquando cogat, tonum suam mutare naturam, sicut in responso Sint lumbi uestri praecincti, et in responso duo seraphin Nam iuxta tradita praecepta secundus est tonus, ui tamen diapente coniunctorum toni proprietas mutatur quia de plagali fit authenticus, sicut illius principium indicat, Quare modulationes eiusmodi primi quidem toni ratione compositionis esse dicemus, at ratione descensus esse secundi.</p>
  </div>
  <div type="textpart" subtype="chapter" n="32" xml:id="I.32">
    <head>DE TERMINATIONE TROPORVM IRREGVLARIVM. CAPVT .XXXII.</head>
    <p n="1">QVi artis praecepta tradidere, terminationem irregularium tonorum instituere quattuor quidem in sedibus, quae confines sunt, idest a la mi re. b fa <g ref="#sqb">&#9838;</g> mi. C sol fa ut. D la sol re. Quare praecepta de tonis tradita praeterereunt et aiunt, posse tonum in quolibet manus loco terminari, ubi species illius queunt inueniri. Quod quidem si uerum est quomodo precepta seruabuntur, quae supra tradidimus? ut scilicet primus, ac secundus tonus in A la mi re terminetur acuto, in quo speciem unam primi habemus, et unam tertii? In b fa <g ref="#sqb">&#9838;</g> mi tertium et quartum et species quinti habemus ac sexti? In C sol fa ut quintum, ac sextum, et septimi speciem et octaui. In D la sol re septimum et octauum, et species primi habemus, et octaui. Ex quo quidem (ut mihi uidetur) confusio magna suboritur ut et toni rectam formationem non habeant, et potius de suis speciebus, quam de fine iudicentur. Sunt, qui quaerant quare musici primi, et secundi toni terminum in A re primo quidem manus loco non constituerint, Tertii et quarti in <g ref="#sqb">&#9838;</g> mi. Quibus ita respondemus, non posse in dictis terminari locis, quia, uti supra diximus, eorum species ibi nequeunt reperiri. Quare hac ratione moti asserimus, antedictam terminationem non esse recte constitutam, et mea quidem sententia toni sunt ita distinguendi, ut primus, ac secundus irregulariter in D la sol re locum habeat, quia tota illius compositio reperitur. Tertius, et quartus in A la mi re. Quintus in b fa <g ref="#sqb">&#9838;</g> mi et sextus. Septimus et octauus in C sol fa ut. Et hac ratione praecepta de tonis ab illis tradita confirmamus. <milestone unit="folio" n="Cvr"/> Sed quamuis contra praecepta dixerimus, quae authores tradidere, hic tamen apertius eorum constitutionem, hinc rectam uideri, inde non rectam ostendemus. Rectam esse hinc dicimus, quod irregularium tonorum terminationes confinia dicuntur, quae quidem digniora sunt loca excepta propria terminatione, quae in talibus reperiantur compositionibus. Cum ergo digniora sint loca antedicta, et perfectiora, permissa est cuilibet tono facultas, ut in suis confinibus terminari possit. In contrarium tamen illud dicimus, quod si antedictos uolumus tonos secundum normam, et praecepta consyderare, raro dicimus authentici toni ascensum inueniri. Sed sunt, qui dicant, talem, quam uocant irregularitatem in locis debere constitui, atque locari, quos regulares apellant. Sed sic quoque descensu carent, qui plagalibus debetur, et ob id raro eiusmodi compositio reperitur. Talis igitur constitutio tonorum species ascensus, atque descensus deponit, et uariat. Quare mihi quidem uidetur, secundum finem praesentem, et ordinem regularem iudicandos esse, atque ubi ad maiorem perfectionem tendent, esse illis attribuendos. Verum huiusmodi constitutionem irregularem magis puto cantilenis mensurabilibus; quam immensurabilibus necessariam.</p>
  </div>
  <div type="textpart" subtype="chapter" n="33" xml:id="I.33">
    <head>DE PRINCIPIO MEDIO AC fine tonorum. Caput .XXXIII.</head>
    <p n="1">
      <list>
        <item>PRimi toni principium in F fa ut graui erit. Medium in A la mi re acuto. Finis secundum seculorum.</item>
        <item>Secundi toni principium in C fa ut. Medium in F fa ut graui. Finis in D graui.</item>
        <item>Tertii principum in G sol re ut acuto. Medium in C sol fa ut. Finis in A la mi re acuto ut in seculorum.</item>
        <item>Quarti principium in A la mi re acuto. Medium in eodem A la mi re. Finis ut est in seculorum.</item>
        <item>Quinti principium in Fa ut graui. Medium in C sol fa ut. Finis ut in seculorum.</item>
        <item>Sexti principium in F fa ut graui. Medium in A la mi re acuto. Finis, ut est principium, quia primus, et sextus tonus simile principium habent. Finem uero ut seculorum.</item>
        <item>Septimi principium in C sol fa ut. Medium in A la mi re acuto. Finis, ut est in seculorum.</item>
        <item>Octaui principium in G sol re ut acuto. Medium in C sol fa ut. Finis, ut est in seculorum.</item>
      </list>
    </p>
  </div>
  <div type="textpart" subtype="chapter" n="34" xml:id="I.34">
    <head><milestone unit="folio" n="Cvv"/> DE PRINCIPiis tonorum et seculorum differentiis. Caput .XXXIIII.</head>
    <p n="1">PRimi quidem toni principia, quemadmodum in libris ecclesiasticis apparet, sex sunt in locis scilicet in C.FA.VT. D sol re. E la mi. F fa ut. G sol re ut. A la mi re. In C fa ut. exemplum in antiphona Gloriosae uirginis extat, In D sol re, in antiphona, Cum autem sero. In E la mi, est in Congregate sunt gentes. In F fa ut apparet in Iterum uidebo uos. In G.SOL.RE.VT. in Cum appropinquaret dominus. In A la mi re est, Exi cito in plateas, quae quidem principia non habent idem seculorum. Attamen non negauerim saepe inueniri principia: quae idem seculorum desyderent, sed non semper, quemadmodum supra diximus, sicut facile in Antiphonario uidere poteris. Sed uarias esse authorum, et compositorum opiniones de principiis ac de seculorum in tonis antedictis uideo uerum sicut experientia indicat, et in gregorianis antihponariis manifestum est, primus quidem tonus undecim differentias seculorum habet.</p>
    <p n="2">Secundus tonus principia quinque, seculorum uero duplicatum habet, et principa quidem in A re, c fa.ut D sol re. E la mi. F fa ut habet. In A re, ut in responso, Si bona suscepimus. In C fa ut in Antiphona Similabo eum. In D sol re ut ibi Vado ad patrem. In E la mi, ut Domine deus rex omnipotens. In F fa ut. Credimus Christum. Sed iam gradatim totum ordinem reliquorum troporum, et quantitatem explicabimus.</p>
    <p n="3">Tertius quidem tonus tria habet principia uidelicet E la mi. G sol re ut. C sol fa ut. In E la mi exemplum est antiphona Dum complerentur dies. In G sol re ut, Salua nos domine. In C sol fa ut. Domine mi rex. Ex quo quidem tonno quattuor nascuntur seculorum differentiae.</p>
    <p n="4">Quartus tonus principia quinque habet scilicet C fa ut. D sol re. E la mi. E fa ut. G sol re ut. In C fa ut exemplum est in antiphona Tulit ergo in D sol re, Innuebant patri eius. In E la mi, Prudentes uirgines In F fa ut, In feruentis olei. In G sol re ut demum, Stetit angelus in libro monastico. Hic autem tonus quattuor seculorum differentias habet.</p>
    <p n="5">Quintus habet principia duo, scilicet F fa ut, et C sol fa ut. In F fa ut exemplo est antiphona Sicut nouit me pater. In C sol fa ut: Ego sum uitis uera, ubi una tantum in gregoriano antiphonario differentia seculorum ostenditur. una item in monastico.</p>
    <p n="6">Sextus duo quoque habet principia scilicet F fa ut, et C sol fa ut. In F fa ut exemplum est antiphona Gaudent in coelis. In C sol fa ut in responso Decantabat populus Israel. Ex quoquidem tono una tantum seculorum differentia gignitur.</p>
    <p n="7"><milestone unit="folio" n="Cvir"/> Septimus principia habet quinque scilicet G sol re ut. A la mi re. b fa <g ref="#sqb">&#9838;</g> mi. C sol fa ut. D la sol re. In G sol re ut exemplum quidem est in antiphona Prae timore autem in A la mi re, Argentum, et aurum non est mihi. In b fa <g ref="#sqb">&#9838;</g> mi: Tulerunt dominum meum. In C sol fa ut, Mulier cum parit. In D la sol re Veni sponsa Christi, ubi quattuor sunt seculorum differentiae.</p>
    <p n="8">Octauus demum secundum neumarum progressum principia quinque habet scilicet D sol re. F fa ut. G sol re ut. A la mi re: et C sol fa ut. In D sol re quidem exemplum est Antiphona Spiritus domini. In F fa ut, Tu es gloria mea. In G sol re ut: Veni sponsa Christi. In A la mi re. Iste sanctus in C sol fa ut Erat autem aspectus, ubi sunt duae seculorum species. Verum illud memineris quando ecclesiastica modulatio fuerit, quae in G sol re ut terminetur, et ante primam pausam usque ad suum diapente non ascendat tonum esse octauum, Neumarum autem causa id contingere. Et sunt multae quidem antiphonae, quae propter Neumas tantam uim habent, ut si etiam ad septimam uocem, aut octauam ascendant, alius non sint toni, quam octaui, sicut in antiphona diui Laurentii secundi nocturni apparet, quae ad septimam quidem uocem ascendit, et octaui tamen est toni. Et talis quidem antiphona secundum praecepta tonorum septimi esse toni, sed imperfecti debet ratione ascensus iudicari, quam tamen propter uim neumarum octaui esse dicimus.</p>
  </div>
  <div type="textpart" subtype="chapter" n="35" xml:id="I.35">
    <head>QVID SIT MENtio seculorum, saepius facta. Caput .XXXV.</head>
    <p n="1">VVerum, quia dubitare quis possit, cur seculorum toties mentionem fecerimus, ad cuius dictionis cantum finem tonorum cani debere diximus, Sciendum, est esse quidem uocales, quas haec dictio EVOVAE continet, ad quarum uocalium rationem Seculorum Amen: hoc est finis cuiuslibet psalmi canitur secundum notas, quas supra dictas uocales uideris, et secundum quas tonos ipsos finiri debere diximus. Hoc autem in psalmis omnibus seruandum est, quorum ne toni in principio, medio ac fine uarientur modos omneis quibus illos oporteat cani tradidimus. Aliud quoque monendum hoc loco putamus, debere illos, qui in choris officium praecinendi antiphonas habent, bene cautos esse, ut nec altius, nec demissius illas quam oporteat inchoent, et reliquo se canentium choro accomodent. praetera cum iam cantato psalmo seculorum amen dictum fuerit non eadem uoce, qua seculorum cantatum sit, antiphonam resumant, Nam plerunque in choris minus cauti sunt qui tale officium gerunt, ex quo quidem magna dissonantia oritur, Neque enim pro arbitrio resumenda est antiphona. Ergo licet seculorum aut in re: aut in aliam quamlibet notam desierit, antiphona uero a Fa aut ab alia qualibet nota incipiet, oportebit quidem ipsum Fa <milestone unit="folio" n="Cviv"/> uel quaecunque sit alia nota non eodem sono inchoari., quo illud re uel quaelibet alia seculorum nota desierit. Sed prout ipsius antiphonae tibi principium indicabit. Ad tollendum autem omnem errorem, differentias omneis seculorum, quae tonis subiiciuntur exposuimus omissa multorum opinione, qui non satis prudenter aiunt, cum tale fuerit Antiphonae principium, ut in antiphona Traditor autem, et Muro tuo opus esse ut seculorum habeat semper hoc modo scilicet in la la incipiendo in A la mi re acuto descendendo sol fa, post ascendendo sol la, et in sol G sol re ut acuti desinendo. Hae quidem notae simul omnes dicent. La.la sol.fa.sol.la.sol. Quare sic quidem in magnum errorem labuntur, Nam quomodo fieri potest, quod asserunt, cum in nulla unquam modulatione principia antiphonarum sint paria seculorum; Quamobrem nullo pacto illis assentiendum ducimus. Verum de cantu plano hactenus.</p>
  </div>  
</div>
<div type="textpart" subtype="book" n="2" xml:id="II">
<head><milestone unit="folio" n="Cviv"/> PETRI AARON FLORENTINO HARMONICAE INSTITVTIONIS AD MAGNIFICVM EQVITEM AC IVRIS PERITISSIMVM HIERONYMVM SANCTVM PETRVM IOANNE ANTONIO FLAMINIO INTERPRETE LIBER SECVNDVS.</head>
  <div type="textpart" subtype="chapter" n="1" xml:id="II.1">
    <head>DE CONTRAPVNCTO. CAPVT .I.</head>
    <p n="1">COPIOSE AC LVCVLENTER mi Aaron quae ad cantum planum pertinere uidebantur, hucusque executus es ut nihil abste omissum putem, quod siquis ignoret uitio dandum sit. Dii boni quam multa et quam praeclara sunt, quae priore libro complexus es. Ex quo quidem coniecturam facio qualia futura sint, et quam praeclara et cognitu digna, quae sequentur. Et quando finem cantui plano: et primo libro te fecisse hesterno die mihi significasti, tui memor promisisti alteram operis partem aggredere, Incredibile dictu est, quanto tenear audiendi reliqua desyderio. Vide quaeso, quinque diebus te dictante, me excipiente, ac interpraete quid sit effectum, et quae iacta sint fundamenta, immo quantum iam creuerit opus, ut si etiam partem hanc illius solam quis edat magnum quidem, ac non parua laude dignum efficisse purandus sit. AARON. Vera puto Flamini, quae dicis, nec te quidem, aut me falli arbitror, esse non mediocria <milestone unit="folio" n="Cviir"/> quae iam tradidimus. Verum prae iis, quae dicenda restant, parua mihi admodum uidentur, Quod ita esse tute postmodum iudicare poteris. Vt igitur faciam, quod suades, quodque initio sum pollicitus, quando abunde (ni fallor, et ut tibi etiam uidetur) de cantu plano diximus, De contrapuncto nunc (ut nostris utar uocabulis) siue de cantu, quem nos mensurabilem appellamus dicere aggrediar, et secutus Ciceronis sententiam, atque praeceptum quid sir contrapunctum prius edisseram. Omnis enim quae a ratione suscipitur de aliqua re institutio, debet a diffinitione proficisci ut intelligatur, quid sit, de quo disputetur. Igitur contrapunctum motus est quidam uocum figuris, quas appellamus notas uariatarum per notarum ipsarum quantitatem, per consonantias, per interualla celeria et tarda, qui propria, et conuenienti appellatione mensurabilis cantus a nobis dicitur, siquidem uarias dimensiones complectitur, quia de Maximis, de longis, de breuibus, ac semibreuibus, aliisque conficitur figuris, quasquidem singulas habere suas mensuras manifestum est.</p>
  </div>
    <div type="textpart" subtype="chapter" n="2" xml:id="II.2">
    <head>MVSICVM ET CANTOREM VALDE DIFFERRE. CAPVT .II.</head>
    <p n="1">QVanuis non ignorem traditam esse ab aliis musici, atque cantoris diffinitionem, ac differentiam, attamen a nobis quoque non reticendam putauimus. Magnam igitur dicimus inter musicum, et cantorem esse distantiam, Musicus enim is propriae est, qui artem callet, qui excogitat et cum artificio disponit illa, quae cantor excipit, atque pronunciat. Sed magna sunt reprehensione digni hoc nostro seculo non pauci, qui artem profitentur, cuius paruam admodum partem attigerunt, qui, utcunque libuerit componere audent, a quibus si forte compositorum rationem quaeras erubescunt, ac elingues fiunt. Hi quidem apud imperitos artem, quam ignorant, iactare non timent, ac sibi plurimum arrogare, et captare uulgi laudationem, ut musici uideantur, cum ipsis etiam cantoribus deteriores sint. Guidus etiam qui musicae, qua nunc utimur, magnum et adiumentum, et ornamentum attulit, nulli dubium reliquit, quomodo cantor a musico <milestone unit="folio" n="Cviiv"/> differat, cum dixit, Musicorum, et cantorum magna distantia est, illi sciunt, qui componunt, hi dicunt. Ergo compositor est musicus. Cantor uero, qui sibi a musico tradita pronunciat.</p>
  </div>
    <div type="textpart" subtype="chapter" n="3" xml:id="II.3">
    <head>DE MVTATIONIBVS CANTILLENARVM MENSVRABILIVM. CAPVT .III.</head>
    <p n="1">DIximus, quomodo mutationes in planis cantilenis fieri debeant. De iis nunc: quae mensurabilii modulationi contingunt, agemus. Dupliciter igitur hae obseruandae sunt. Est ergo uidendum, ad rationem, legemque <g ref="#sqb">&#9838;</g> quadri, an b rotundi cantilena fuerit composita. Nam si sub signo <g ref="#sqb">&#9838;</g> quadri fuerit, ordo quidam minime praetermittendus erit seruandus, qui sub indice b mollis uariabitur. Verum illud meminisse te uelim non esse in iis cantilenis, de quibus nunc agimus, in ultima nota mutationem faciendam quod in planis seruandum diximus. Nam cum progressus in cantilenis mensurabilibus incommodi sint, atque difficiles, ipsae quidem mutationes in locis commodioribus, ac facilioribus sunt faciendae, neque ad ultimam differendum est notam. Hoc autem quomodo fieri oporteat per ordinem quattuor partium, quibus cantilena conficitur ostendemus. Igitur, quando in cantilena fuerit cantus, sic enim acutiorem partem appellamus, per <g ref="#sqb">&#9838;</g> quadrum, aut per naturam compositus, si praeceptum seruetur, quod nunc proponam facilis erit quotcunque mutationes offerantur ad canendum modus. Si cantus igitur clauem <g ref="#sqb">&#9838;</g> quadri, uel naturae non transierit, hoc est notas sub se non habuerit inferius, erit semper in ascensu facienda in A la mi re mutatio, et RE nota sumenda: LA uero, si descenderis et hic modus in ascensu atque descensu semper inseruiet: etiam si nulla ibi nota fuerit, quam quidem inesse imaginari oportebit, quae ratio facile totum ascensum, atque descensum edocebit, uti hoc exemplo constabit. Erit cantilena, quae in D la sol re initium capiet, ac uel gradatim, uel saltim usque ad C sol fa conscendet. Si gradatim, proculdubio sic progreditur RE.MI.FA.SOL.RE.MI.FA. Quod si forte nota in A la mi re non extabit, imaginandum quidem erit semper, illud re ibi in ascensu esse, per quod quidem re sequentes notas cognoscere poteris. In descensu autem LA ibidem esse finges. Hic modus conceditur, dummodo notae sub suam clauim non transierint, Quod si transierint, loci etiam duo in ascensu, atque descensu erunt, cuius rei exeplum proponam. Si notae in cantilena fuerint quae sub clauim (ut dixi) demittantur, locus in E la mi acuto erit in <milestone unit="folio" n="Cviiir"/> descensu obseruandus, et sit ibi nota, uel absit, LA semper non autem mi ibi esse dicendum memineris, et quamdiu secundum ordinem concessum, ac naturalem descendi poterit, tibi nota illa inseruiet. Cum uero post descensum ad superiores partes redeundum fuerit, noua tibi positio erit occupanda, scilicet D la sol re, ubi sol in re mutandum erit qua quidem nota usque ad A la mi re antedictum progredi poteris et (quantum res exiget) ascendere.</p>
  </div>
    <div type="textpart" subtype="chapter" n="4.1" xml:id="II.4.1">
    <head>DE MVTATIONIBVS QVATTVOR ORDINARIIS IN LOCIS B MOLLIS. CAPVT .IIII.</head>
    <p n="1">SIcut mutationes <g ref="#sqb">&#9838;</g> quadri, et naturae praecedenti capite monstrauimus, ita locos in hoc b mollis ordinarios qui, et quot sint aperiemus. Quattuor igitur in cantilenis, quae sub indice b mollis in utroque b fa <g ref="#sqb">&#9838;</g> mi compositae fuerint, loci erunt ad descensum quidem pertinentes, scilicet, D la sol. A la mi re. G sol re ut. D la sol re. Igitur, si notae sub clauim suam, et extra manum etiam in partibus superioribus exierint, et cantus puta in b fa <g ref="#sqb">&#9838;</g> mi, uel C sol fa, uel D la sol inchoetur, oportebit, notam proculdubio b mollis capere, quia b molle ibi notatum est, et si descensus uel gradatim fiet, uel saltim ad partes, quae sunt inferiores, positio A la mi re in ipso descensu permanet, uel b rotundum sit, uel <g ref="#sqb">&#9838;</g> quadrum, et si ibi la non sit, semper inesse fingendum est, per quam notam usque ad D la sol re, uel C sol fa ut descendi poterit, si notae antedictae clauim inferius non pertransibunt, quam si forte excesserint, oportebit notam, quae in D la sol re est, mutare, ac la dicere b mollis, quod in priori b fa <g ref="#sqb">&#9838;</g> mi notatum uideris, ac tantum descendere quantum tibi cantilena monstrauerit, quae quidem nunquam sic descendet, quin antedicta nota tibi, quantum opus fuerit, inseruiat. Quod si in antedicto D la sol re nota non extiterit inesse debebis fingere, et in hoc quidem, et caeteris in locis ordinem seruare, quem supra in A la mi re seruandum dixi. Hi quidem duo sunt loci, quos in cantu ordinarios dicimus uerum in descensu tantum, atque in iis quidem cantilenis, quas per indicem b mollis contextas uideris.</p>
  </div>
    <div type="textpart" subtype="chapter" n="4.2" xml:id="II.4.2">
    <head>DE RELIQVIS DVOBVS B MOLLIS LOCIS</head>
    <p n="1">DVo sunt reliqui ad mutationes, quae ascendunt pertinentes loci scilicet G sol re ut superacutum ac D la sol. Non facio loci D la sol re mentionem, quod is quidem ad ascensum communis est, atque descensum <milestone unit="folio" n="Cviiiv"/> Nam quando cum notis procedes, quae sub claui ascendenti sint usque ad E la mi, aut F fa ut acutum, semper mutationem in D la sol re facies ipsum la in re mutando, uerumtamen in descensu dictum la sumendo. Quare cum sit locus iste communis ascensui pariter, atque descensui non duos locos, sed unum tantum esse dicimus. Cum uero ab E la mi antedicto, uel ab F fa ut usque ad A la mi, re b fa <g ref="#sqb">&#9838;</g> mi. C sol fa. D la sol procedes, semper mutationem in G sol re ut facies, mutabisque sol illud in re b mollis, quod in secundo b fa <g ref="#sqb">&#9838;</g> mi positum uideris. Quod si dicto in loco nota non fuerit, esse quidem imaginabere, et illud re tibi usque ad D la sol inseruiet. Quod si altius etiam progredi oportuerit, necesse quidem erit, b molle in prima extra manum positione supra E la figere, et hinc secundus nascetur locus, qui quidem erit D la sol, in quo loco ipsum la ui b mollis accidentalis in re mutabitur, quod b molle supra E la figendum diximus, Cuiusquidem ui sol illud quod est in D la sol in re mutabitur, ut facilior inde fiat ascensus.</p>
  </div>
  <div type="textpart" subtype="chapter" n="5" xml:id="II.5">
    <head>DE MVTATIONIBVS TENORIS. CAPVT .V.</head>
    <p n="1">TRes in Tenore sunt loci, in quibus in descensu mutationes fiunt, A la mi re secundum. E la mi etiam secundum et A la mi re primum. Si cantilena igitur per signum <g ref="#sqb">&#9838;</g> quadri composita fuerit, ab A la mi re secundo usque ad D sol re descendendum erit, in quo A la mi re proculdubio la erit dicendum. Cumque usque ad E la mi descenderis mutationem facere oportebit, et mi quidem in la uertere, per quam sane notam usque ad A la mi re primum descensus fiet, ubi re in la mutabitur, per quam quidem notam descendere poteris, quantum tenoris ipsius naturaliter compositi processus exegerit. Tres etiam in ascensu erunt, mutationum loci scilicet A la mi re acutum. D la sol re, et A la mi re superacutum. Igitur si a D sol re, usque ad C sol fa erit ascendendum, semper in A la mi re mutatio fiet, ubi la in re transfertur. Postmodum quoque in D la sol re mutationem facere oportebit, et ibi sol in re uertere, per quam quidem notam RE usque ad secundum A la mi re conscendens, tametsi rari quidem tenores qui tam alti ascendant reperiuntur. Attamen quia quandoque reperientur mutatio quidem in secundo A la mi re facienda erit, et <milestone unit="folio" n="Dir"/> la in re uertendum. Hunc modum in quolibet seruabis tenore, in quo signum b mollis non fuerit. Illud autem sciendum est, eadem praecepta ad quartam partem idest ad Altam pertinere quae de tenore per signum <g ref="#sqb">&#9838;</g> quadri uel b rotundi cantato traduntur. Hoc ideo meminisse uolui, quia non fiet a nobis alia mutationum mentio, quae in alto contingunt, In quo praecepta eadem, quae ad tenorem pertinent, seruanda erunt.</p>
  </div>
    <div type="textpart" subtype="chapter" n="6" xml:id="II.6">
    <head>DE MVTATIONIBVS IN LOCIS TENORIS PER B MOLLE CANTATI. CAPVT .VI.</head>
    <p n="1">SVperiori capite locos in tenore ad ascensum ac descensum pertinentes esse treis ostendimus, uidelicet A la mi re superacutum. E la mi acutum, et A la mi re acutum quamdiu sub signo <g ref="#sqb">&#9838;</g> quadri tenor persuaserit. Consequens est igitur ut b mollis etiam locos aperiamus, et ii quidem in ascensu tres sunt, G sol re acutum. D la sol re, et G sol re ut superacutum. Si ergo a D sol re usque ad b fa <g ref="#sqb">&#9838;</g> mi ascendendum erit, semper in G sol re ut acuto facienda erit mutatio, et illud sol in re propter b molle uertendum, sicque usque ad D sol re ascendendum, ubi la in re transfere oportebit. Inde uero usque ad G sol re ut superacutum ascendendum erit, et propter b molle, quod in b fa <g ref="#sqb">&#9838;</g> mi est, sol re mutandum. Hoc autem solum in ascensu fiet. Tres autem ad descendendum loci constituuntur quorum primus est a la mi re super acutum ubi mi quidem in la uertitur. Secundus in d la sol re in quo illud re in la mutatur. Tertius in A la mi re acuto ubi mi debet in la transferri. Verum quod iam saepius admonui meminisse debes: ut fingas in iis locis esse notas si forte ibi nullas inueneris. Quod quidem si diligenter: et attente seruaueris: facilis tibi quidem erit ad canendum quemlibet Tenorem: et altum uia. quos sub signo uel <g ref="#sqb">&#9838;</g> quadri uel b mollis esse uideris.</p>
  </div>
  <div type="textpart" subtype="chapter" n="7" xml:id="II.7">
    <head>DE MVTATIONIBVS BASSI CAPVT .VII.</head>
    <p n="1">MVtationes bassi sub signo naturae: atque <g ref="#sqb">&#9838;</g> quadri duobus in locis ascendendo fiunt: scilicet in d sol re: et in a la mi re. Exemplum proponam. Si bassus in Γ ut principium habebit: <milestone unit="folio" n="Div"/> necesse quidem erit uocem illam ut primum canere: et si usque ad D la sol re processeris, opus erit, primam quidem mutationem in D sol re fieri, cumque ad A la mi re perueneris la notam in re mutandam memineris, per quam notam totum absolues ordinarium Bassorum ascensum. Si uero eodem ordine descendendum erit, prima quidem mutatio in A la mi re acuto facienda erit, ubi re in la transferetur, Deinde usque ad primum E la mi descendes, et mi quidem in la mutabis. Quod si ad primam usque positionem, quae sub Γ ut est, descendendum erit, oportebit quidem in A re mutationem facere, ac illud re in la accidentale uertere propter fa, quod est in dicta prima sub Γ ut positione, et hoc ordine poteris, quantum res, et ordinarius descensus exiget, descendere.</p>
  </div>
  <div type="textpart" subtype="chapter" n="8" xml:id="II.8">
    <head>DE MVTATIONIBVS SVB SIGNO B MOLLIS IN PARTIBVS GRAuibus faciendis. Caput .VIII.</head>
    <p n="1">LOci quidem ordinarii, quod ad mutationes in partibus grauibus attinet. Sub signo b mollis faciendas, quinque sunt duo quidem in ascensu. tres in descensu. Duo, qui ad ascensum pertinent, hi sunt, D sol re, ac G sol re ut acutum. Exemplum ut res pateat, proponam. Si cantilena fuerit, cuius bassus principium in prima positione, quae sub Γ ut est, habeat, necesse quidem est eo in loco VT canere, cuius rei causa est b molle, quod tunc in <g ref="#sqb">&#9838;</g> mi locum habet, Quod si usque ad D la sol re progrediendum erit prima fiet in D la sol re mutatio, et la, quod ibi erit accidentale in re naturale uertetur. Secunda mutatio in G sol re ut acuto continget, ubi sol in re mutabitur propter b molle, quod esse in b fa <g ref="#sqb">&#9838;</g> mi non ignoras. Qua mutatione poteris quidem progredi, quantum ordinarius postulabit ascensus. Tres autem ad descensum faciendum loci erunt. A la mi re acutum. D sol re, et Γ ut. Exemplum hic quoque proponam. Si uolueris seruato praecedenti ordine usque ad secundam inferiorem, et accidentalem positionem quae sub Γ ut est, descendere, notas omneis a D sol re usque ad ultimam positionem idest Γ ut, nomine quidem, sed non loco accidentales habebis. Prima quidem in tali descensu mutatio erit in A la mi re ubi mi quidem in la uertendum erit. Secundum uero in D sol re ubi re in la mutabitur. Tertia demum in Γ ut, ubi re accidentale in la uertetur, Si autem forte acciderit, ut pars grauis ad secundam <milestone unit="folio" n="Diir"/> usque positionem accidentalem, quae sub gamma ut est descendat. Haec tibi praecepta ad cunctas quidem mutationes faciendas, quae in omnibus cantilenarum partibus acciderint, facilem haud dubie uiam monstrabunt.</p>
  </div>
  <div type="textpart" subtype="chapter" n="9" xml:id="II.9">
    <head>DE TRIBVS MODVLANDI GENERIBVS DIATONICO Enarmonico atque chromatico. Caput .IX.</head>
    <p n="1">SCripsere non pauci de tribus modulandi generibus, quae totam artem complexa sunt, uidelicet Diatonico. Enarmonico, atque Chromatico, quaeque esset illorum proprietas, usus, et compositio. Attamen post illos nobis quoque quando et alia multa, sicut res ipsa indicat, tractamus, atque praecipimus, quae illi silentio praeterire, eiusmodi generum aliquam putauimus mentionem esse faciendam, Ad quod eo quidem magis impellimur, quod uidemus plerosque constanter asserere, reliqua praeter Diatonicum genera tanquam obsoleta iam, et prorsus explosa superuacanea uideri, atque in usu non esse. His autem mouentur rationibus, quod aiunt chromaticum genus per mollia ferri semitonia. Per ditonos autem Enarmonicum, quod quidem ob duritiem insitam, ac difficultatem insuaue sit auribus, et inamoenum. Diatonicum uero quod audientes mire demulceat atque delectet, esse multo gratius, atque uenustius. Quae singula de quibus constent uocibus, et fiant, et an omnium illorum possit aliquis esse usus, quia quaedam (uti diximus) explodi a plerisque uidemus, paucis explicabimus. Postmodum autem praecepta subiicemus, quibus uera et certa (Nam multos errare uideo) possit haberi modi, temporis, ac prolationis cognitio. Diatonicum igitur genus (uti Cleonides in Harmonico introductorio inquit) in parte graui per tonum, et tonum, et Hemitonium modulatur. In parte acuta econtrario, per hemitonium tonum et tonum, ex quo tetrachordon conficitur. et quia per multos procedit tonos Diatonon, et Diatonicum dicitur, Nam Diatonon, sicuti te mi Flamini saepius narrantem audiui, ut Martiani uerbis utar, tonis copiosum est, et quia per multos graditur tonos nomen est adeptum, Siquidem apotu dia chi tonos, Idest per tonum deduci ais. Enarmonicum autem, ut idem Cleonides ait, in parte graui per Ditonum, et diesim, et diesim. In <milestone unit="folio" n="Diiv"/> parte acuta e contrario per diesim, et diesim, et ditonum fertur. FLAMINIVS. Potest hoc apud nos dici concinnum, et pulchrum id enim apud graecos significat. Enarmonion. Chromaticum uero quia graece croma color dicitur, uidetur appellari posse coloratum, Nam teste Martiano, sicut, quod inter album, et nigrum est, color dicitur, ita genus hoc, quia inter enarmonion atque diatonicum est, uidetur coloratum posse dici. Id autem in parte graui per trihemitonium, hemitonium, et hemitonium. In parte acuta contra per hemitonium, hemitonium, et trihemitonium modulatur. autor idem Cleonides. Sed ex tribus generibus Diatono nunc maxime (ut inquit Martianus) utimur. AARON. Verum quia in duobus reliquis compositio, ac pronunciatio inueniri potest, non repellendos, ac explodendos prorsus arbitror, quod non faciunt, qui sunt in arte peritissimi, quales sunt hoc nostro seculo non pauci, quorum de numero est Ioannes Spartarius Bononiensis, quem ego ob meritum eximiae uirtutis, qua pollet, et si, ratione aetatis, uti patrem ueneror. Is enim modulationem proxime in laudem Leonis decimi pontificis Maximi edidit, quam ego et uidi, et libenter cecini. In cuius tenore chromaticum genus complexus est, et enarmonicum, licet a nonnullis non parui nominis italis musicis explosa fuerit, quia inconsuetae atque reconditae modulationis rationem minime inueniebant, quam nos tamen amici eius inueniemus, atque cecinimus. Quod quidem ideo dixisse uolui, ut ostenderem, non esse prorsus repellenda ea genera, quorum et ratio constet, et compositio, Neque damnandum esse, qui illis quandoque uti uoluerit. Ac ne sim hac in re longior, non me latet, quid Boetius quid alii musici, de ueteribus loquor, ac neotericis etiam, de tribus his generibus tradiderint, sed ea tanquam minus quidem necessaria consulto praetereo.</p>
  </div>
  <div type="textpart" subtype="chapter" n="10" xml:id="II.10">
    <head>DE MODO DVPLICI. CAPVT .X.</head>
    <p n="1">MOdus, quemadmodum edocent ii, qui musicae praecepta tradiderunt, est certus notularum numerus, quem maxima, et longa complectitur, et tanquam in se clausas continet. Est autem duplex modus, Maior perfectus, et maior imperfectus. Et maior quidem perfectus dicitur, quando maxima treis longas <milestone unit="folio" n="Diiir"/> ualet perfectus. Imperfectus uero quando duas Est altera quoque diuisio siquidem. Modus etiam est minor perfectus, et minor imperfectus. Et minor perfectus est, quando longa treis breues perfectus ualet. Minor autem imperfectus quando eadem longa duas breues continet. Horum autem nonnullam mentionem facere uolui non solum quia res, quam tractamus et ratio praeceptorum sic exigit, sed etiam quia uidi ipse quosdam, qui falsa ducti opinione haec male praecipiant, et praepostere alios instituant. Aiunt enim artis huiusce imperiti quidam praeceptores, modum maiorem perfectum in cantilena circulum dici punctum in medio habentem. Imperfectum uero maiorem esse in semicirculo punctum. De quo quidem magnus error oboritur ii enim indices nequaquam talia praemonstrant. Quod si uerum esset, et eiusmodi indices modo maiori perfecto, ac imperfecto applicarentur, non extarent indices, quibus perfectum tempus ostenderetur, ac imperfectum, et prolatio item perfecta et imperfecta. Quare ut suum imperiti errorem agnoscant, dicimus in cantilenis modum maiorem et minorem, perfectum, ac imperfectum indicio pausarum indicari quae singulae tria complectuntur tempora et quae, si tres simul fuerint, modum maiorem ostendunt, quae quidem faciunt, ut maxima treis longas ualeat, longa treis breues. Quae quidem pausae, quia sunt indices, et tanquam duces initio, atque in fronte cantilenae sunt appinguendae. Eae autem sunt minime numerabiles, quia solo funguntur indicandi officio. Circulus autem cum puncto, ac semicirculus de quibus dicturi saepius quidem sumus, perfectum tempus, ac imperfectum in prolatione perfecta indicant.</p>
  </div>
  <div type="textpart" subtype="chapter" n="11" xml:id="II.11">
    <head>DE MODO MINORI. CAPVT .XI.</head>
    <p n="1">CLari modulationum artifices in fronte cantilenae pausa una trium temporum utuntur, per quam modum minorem perfectum indicant, Nec alium apponunt indicem quae tamen pausa numerabilis est, duplici enim fungitur officio, siquidem indicat, et numeratur. Complectitur autem tria tempora quae nouem semibreues efficiunt. Ostendit etiam longam tria perfecta ualere tempora. Vbi autem eiusmodi sit index, fiunt alterationes in breuibus, Nam quando inter duas longas duae breues inueniuntur, Secunda breuis duas breues perfectas ualet, quae <milestone unit="folio" n="Diiiv"/> numerum sex implent semibreuium, si quidem alteratio non aliud est, quam proprii notae ualoris duplicatio, Nam si longa sit, in duas extenditur longas, si breuis, in duas simili modo breues. Alteratio autem non prioris fit, sed posterioris, Cur autem non prioris, ratio similis est, quam in diuisione Toni dicturi sumus, quia perfectio etiam ex philosophi sententia propria quidem finis est non principii, quaquidem ratione potius nota illa posterior debet alterati, quam prior. Notae autem alterabiles quattuor sunt, longa. Breuis. Semibreuis, et Minima. Cur autem Maxima ipsa non alteretur, ratio est, quod nota nequit, nisi ante maiorem se alterari: idest longa ante. Maximam. Breuis ante longam. Semibreuis ante breuem. Minima ante semibreuem. Longa uero non alia de causa alteratur, quam ut uim, ac proprietatem modi maioris perfecti impleat, atque perficiat. Breuis autem, ut modum minorem perfectum simili modo ad suam plenitudinem ac perfectionem redigat. Semibreues quoque tali de causa alterationem recipiunt. Minimae uero ad perfeciendam perfectae prolationis antedictam diuisionem alterantur. Solent etiam antedictae trium temporum pausae in fronte Cantilenarum cum indice perfecti temporis, ac imperfecti fieri, idest cum circulo, ac semicirculo nullum punctum habente, et tum quidem qualis est index, tales sunt pausae, hoc est si pausae indici perfecti temporis suberunt, perfectae quidem. Sin autem indici temporis imperfecti applicentur: et ipsae proculdubio imperfectae monstrantur. Nam si Cantilenam componas, et sub indice perfecti temporis, qui quidem erit circulus, pausam unam trium temporum facias, pausa eiusmodi ualebit semibreues nouem, et in ipsis semibreuibus alteratio fiet, quia in tempore perfecto semibreues alterantur. Talis quidem alteratio non aliter fit, quam cum due semibreues inter totidem sine puncto breues reperiuntur, aut inter pausam semibreuis, et unam semibreuem nam ultima semibreuis alterabitur. Verum si praecedet semibreuis, et pausa sequetur, nulla fiet alteratio. Ratio est, quod neque nigrae notulae, neque pausae alterari queunt: quod fecisse quosdam uidi, qui artem docent, cum ipsi praeceptore adhuc egeant. Quod si antedictae pausae sub indice temporis <milestone unit="folio" n="Diiiir"/> imperfecti fuerint, et ipsae quidem erunt imperfectae. Illud autem praetermittendum non est, quod si dictae pausae, quae cum tempore perfecto aut imperfecto erunt, ante praedictos indices reperientur, erunt illae quidem in numerabiles, idest nullo alio: quam indicis officio, ac potestate fungentur. Id quidam compositores in suis modulationibus facere consueuerunt, qui per tales pausas modum ostendere uolunt, quod nos quidem non satis probamus, quia non est necesse duobus indicibus monstrari: quod uno potest. Est ergo necesse in fronte modulationum antedictas trium temporum pausas simul cum circulo appingere, quod musici ueteres fecere, sicut eorum Cantilenae testimonio sunt, in quibus non sola trium temporum pausa sine Circulo inuenitur, quae quidem pausa modum minorem perfectum indicat, et breues ipsae absque circulo perfectae non intelliguntur. Vtuntur alio quoque indice compositores. Circulum faciunt: aduntque notam siue malis dicere litteram, quae in numeris duo significat, et duae litterae figuram habet, cum uolunt modum minorem imperfectum intelligi. Et omnis quidem longa ante sibi similem, aut ante suam hoc est longae ipsius pausam tempora ualet tria imperfecta. Hoc autem ideo accidit, quia quamuis Circulus per se solus perfectum tempus indicet, attamen, cum sic sociatur, uim suam, hoc est perfectionem amittit, et ob id longae antedictae non nisi tria tempora imperfecta ualent, et breuium alteratio fit, quae sine puncto inter duas longas inueniuntur. Idem quoque de minimis prolationis perfecte in medio semibreuium intelligendum est.</p>
  </div>
  <div type="textpart" subtype="chapter" n="12" xml:id="II.12">
    <head>DE TEMPORE. CAPVT .XII.</head>
    <p n="1">POstquam ea diximus, quae ad Modi cognitionem pertinere uidebantur, Consequens est, ut temporis etiam rationem ac diuersitatem explicemus. Tempus quidem ipsa breuis est, Id enim in breuibus consistit. Sed ipsum quoque duplex est, perfectum uidelicet, ac imperfectum, et id quidem figura semibreuis ostenditur, ac trium semibreuium, aut duarum mensuram continet, ac numerum, Trium quidem si perfectum <milestone unit="folio" n="Diiiiv"/> sit, duarum, si sit imperfectum. Et quia diximus unam breuem treis ualere semibreues, tres quidem semibreues, quod ad unam breuem reducuntur, eandem, quae in breui erit, dimensionem, ac temporalem uim habebunt, et iidem tempus perfectum efficient, duae uero imperfectum. Haec autem duo tempora per indicem dignoscuntur Nam perfectum quidem circulus, semicirculus autem imperfectum indicat.</p>
  </div>
  <div type="textpart" subtype="chapter" n="13" xml:id="II.13">
    <head>DE PROLATIONE. CAPVT .XIII.</head>
    <p n="1">QVae ad modum, ac tempus pertinere putauimus, ea diligenter executi sumus. Restat, ut tertio loco de prolatione dicamus, his enim tribus, tanquam cardinibus tota ratio musices innititur, neque ulla sine his tribus modulatio constare potest. Igitur, cum duae sint in prolatione obseruanda, uidelicet quid sit et quomodo sit, Dicimus, Prolationem nil aliud quidem esse, quam figuram semibreuis, aut trium minimarum quantitatem, Est enim attributa semibreui prolatio, siue trium quantitati minimarum. Prolatio autem et ipsa duplex est, perfecta, et imperfecta. Perfecta quidem est, quando semibreuis trium uim minimarum habet. Imperfecta uero duarum. Et perfecta quidem in fronte Cantilenarum indicio circuli, uel semicirculi in medio punctum habentis ostenditur. Imperfecta uero per semicirculum tantum uel sectum quidem uel non sectum, Quem quidem indicem uulgus per medium appellat. Quomodo autem sit tempus perfectum uel imperfectum, quoque modo prolatio ipsa perfecta sit, uel imperfecta, infra dicemus.</p>
  </div>
  <div type="textpart" subtype="chapter" n="14" xml:id="II.14">
    <head>QVOMOdo maximae ac longae modus applicetur. Caput .XIIII.</head>
    <p n="1">QVomodo maximae, ac longae modus applicetur, exempla quidem in cantilenis maioribus extant, et in sacris modulationibus (missas uulgo nuncupant) in quibus tenores de maximis et longis compositi cernuntur, Qui tenores ad ipsum modum semper reducuntur, hoc est tres longae singulis maximis attribuuntur. Numerus hic longarum trium perfectarum modo perfecto applicatur. Quando igitur assignatas cuilibet maxime treis longas uideris perfectas modus erit ille maior perfectus. Cum uero duas, Modus erit ille quidem maior, sed imperfectus. <milestone unit="folio" n="Dvr"/> Similis est in modo minori perfecto, ac imperfecto de longis ratio. Nam, cum tenorem inueneris, qui de longis, ac breuibus constet, et treis breues perfectas pro qualibet longa numeralis, Modus erit ille minor perfectus. Cum uero duas, minor imperfectus, quia tenores eiusmodi per treis breues singulis attributas longis numerantur, quae quidem mensura modum minorem parit, Nanque in cantilenis, quae indicem habent circulum, tres quidem semibreues per quodlibet tempus computantur, Tempus enim breui assignatur, Nam sub tali quidem indice, nulla est nota, nisi breuis quae perfecta sit, et ratio quidem haec est, quod per breuem tempus demonstratur. Et quando dicta breuis treis ualebit semibreues, tempus esse perfectum dicetur, cum uero duas imperfectum. Sed perfectum quidem tempus triplici uia monstratur. Primum quidem cum sunt duae, tres, quattuor, pluresue breues immediatae atque continguae, Nam puta si quattuor fuerint, prima secunda et tertia perfectae quidem erunt, quia similis ante similem (sicut dici solet) nunquam imperfecta reddi potest. Secundo perfectum cognoscitur tempus quando breues cum puncto sunt, tunc enim trium semibreuium uim, ac numerum complectuntur. Tertio per pausas, quando breuis ante pausam breuium, uel longe, uel maximae inuenitur, Nam sic inuenta breuis semper erit perfecta. Et quamuis supra, ubi de modo locutus sum, huiusce rei nullam mentionem fecerim, attamen, quod de tempore dixi, de modo etiam dictum intelligi uolo. Tribus etiam modis in dicto indice circuli tempus imperfectum demonstratur. Primo quidem, quando notas uideris nigras, Nam sub tali quidem indice notae quae fuerint atrae tertiam sui partem amittent. Secundo, quando breuem ante semibreuis pausam inueneris, Nam eiusmodi pausa breuem esse imperfectam indicat. Tertio, si semibreues, aut minimas, aliasue numero res notularum figuras deprehenderis, eandem imperfectionem significari memineris illi breui, quae praecesserit.</p>
  </div>
  <div type="textpart" subtype="chapter" n="15" xml:id="II.15">
    <head>QVOD SVnt duo modi necessarii non arbitrarii. Caput .XV.</head>
    <p n="1">SCiendum illud quoque est, Duos esse modos necessarios quidem arbittarios minime, Quorum alter minuit proportionaliter notarum quantitatem. Alter uim, ac potestatem <milestone unit="folio" n="Dvv"/> antedictis indicibus insitam. Imminutio autem, quae ex ui proportionis fiet semper quidem naturalis erit. Quod ut facilius intelligi possit, exemplis agam. Erunt in proportione sesqualtera, uel sesquitertia notae, in dupla quoque, tripla, et quadrupla, et in aliis quidem similibus, sed in omnibus speciebus inaequaliter comparabuntur. Nam si trium ad duo, fiat comparatio, notae quidem minuuntur, quia si tres notae contra duas cantentur, nulli dubium est, oportere tribus illis partem adimi quantitatis. Idem continget in proportione sesquitertia, Nam si quattuor notae contra treis canantur, necesse est, quattuor illas exhauriri: ac sui partem amittere. Idem proculdubio in dupla et tripla, caeterisque continget, ubicunque inaequalis fiet comparatio, Neque enim id accidere proportionibus potest aequalibus, sicut exemplo constabit, Nam si tres notae tribus comparentur similem diuisionem inuenies, Neque ulli notae quicquam subtrahetur. Idem in caeteris continget, si parium ad pares comparatio fiat. Secundus autem modus est, quando ex ui, ac potestate indicum similis subtractio generatur. Igitur, si Cantilenis circulum apposueris, uel semicirculum sectum aut non sectum, cum puncto, uel sine puncto, tales quidem indices uim suam semper obtinebunt, secundum quam notis ipsis ordinarium quantitatis partem adimunt. De primo autem modo idest per Canones uarii quidem modi pullulant, atque nascuntur, et in hoc quidem componenti permissum est, ut quemadmodum sibi libuerit omnem tollat ordinem, mensuram, et quantitatem, suamque intentionem patefaciat, et cum uelit occultet, utque aliquando se facilem aliquando etiam difficilem praebeat. Hoc adeo quidem liberum fit atque permittitur, ut aliquando appareat, Compositorem propriae intentionis non esse conscium, quemadmodum, ut huius rei exemplum ponam, duobus Iosquini Canonibus constat, quorum alter est, Omnia probate, quod bonum est tenete. Alter uero, qui quaerit, inuenit. Ex his canonibus colligi potest, quam abstursum, atque altis immersum tenebris consilium suum esse uoluerit. In quibus quidem Cantilenis nescio, an seipsum Iosquinus intellexerit. Illud quidem scio, quod si se ipse intellexerit, nolluisse illum se ab aliis intelligi. Hi ergo ex illis erunt canonibus, quibus non facile apparebit componentis intentio. Multi contra inueniuntur, qui se faciles praebeant, et compositoris intentionem tractabilem habeant, ut ille Cantilenae, in quibus Canon erit huiusmodi, ut pars <milestone unit="folio" n="Dvir"/> una Cantilenae suam uocem supra, uel infra cantum per Diatessaron uel Diapente inchoet, Canon huiusmodi apertus erit, ac expositus, Neque oportebit, ut aliud intelligas, nisi quid Diatessaron sit quid item Diapente. Vbi hoc scieris facilia quidem omnia fient, et compositor ipse sublata omni ambiguitate suam intentionem apertam fecerit. Praeterea graeci quidam Canones faciunt, qui propter uocabula linguae plerisque ignotae obscuriores uidentur. Sed non admodum difficiles sunt. Fiunt etiam canones, qui monent, ut aliqua pars Cantilenae recto ordine, sicut se ostendit, canatur, sed postmodum, ut per easdem notas conuerso ordine gradiatur. Quod etiam non difficile est. Inuenies etiam aliquando Cantilenam, in qua sint notae albae, ac nigrae, et albae quidem notae tantummodo canendae erunt, in qua Canon erit, huiusmodi, Dum lucem habetis credite in lucem. Hic etiam non difficulter deprehendetur, compositorem uoluisse nigras explodi, et albas tantum cani. Missa est Iosquini, in qua quidem in parte illa, quae est Agnus dei, Canon talis est: Clama, ne cesses, ubi uult in parte illa, quae in cantu est pausata pausis trium temporum singulis, ut pausae illae numerabiles non sint, sed ut solam moneant longarum quantitatem perfectarum, quae singulae quidem sex semibreues complectantur. Ex quo etiam breuium sequitur alteratio, quemadmodum supra in capite Modi minoris diximus. Hic etiam Canon difficilis non est ad percipiendam componentis intentionem. Quod si quando in Canones difficiles incideris, atque nodosos aequo animo ferre debebis, quia componenti permissum est modo facili, atque difficili, ordinario, et non ordinario, naturali, et accidentali prout ipse uoluerit, uti.</p>
  </div>
  <div type="textpart" subtype="chapter" n="16" xml:id="II.16">
    <head>QVOMODO PROlatio semibreui assignetur. Caput .XVI.</head>
    <p n="1">QVemadmodum maximae, ac longae modus assignatur: Breui autem tempus, ita semibreui prolatio adiudicatur, Cuius quidem rei causa est, quod sub indice semicirculi cum puncto alia non extat nota praeter semibreuem, quae perfecta sit, et tunc quidem tres minimae per singula tempora numerantur. De qua quidem renascitur perfecta et imperfecta prolatio, quae quidem et ipsa triplici ratione dignoscitur. Primo semibteues omnes eo modo, quo de breuibus suppra dictum est praeter ultimam, perfectae erunt. Secundo, si ultima ipsa cum puncto fuerit, perfecta dicetur. Tertio de pausis ipsarum semibreuium, <milestone unit="folio" n="Dviv"/> uel de aliis, quae ipsis maiores sint, perfecta semibreuis intelligitur. Imperfecta quoque prolatio tribus aliis modis ostenditur. Primo quando semibreues nigrae fuerint, idem illis accidet, quod supra in tempore perfecto monstratum est. Secundo, quando post semibreuem minima sequetur. Tertio, quando pausa minimarum succedet. Haec sunt, quae de modo, tempore, ac prolatione dicenda putauimus.</p>
  </div>
  <div type="textpart" subtype="chapter" n="17" xml:id="II.17">
    <head>QVOMODO SINE INDICE PERFECTVM TEMPVS AC PROlatio cognosci possit. Caput .XVII.</head>
    <p n="1">EXtant musicorum ueterum, ac neotericorum cantilenae, quae in fronte nullum indicem habent, In quas si quando incideris, ne forte putes, Compositoris, aut scriptoris in curia id accidisse, scito, Compositorem ipsum altera de duabus causis motum id fecisse, aut enim uoluit, cantilenam eiusmodi esse sub indice perfecti temporis, aut sub indice prolationis perfectae, licet nullum apposuerit indicem. Qui si uoluerit, sub indice perfecti temporis, uel perfectae prolationis illam esse, tres erunt coniecturae, quibus utrunque possit intelligi. Prima igitur perfecti coniectura temporis erit, si perspecto diligenter principio, medio, ac fine pausas semibreuium simul positas inueneris. In qua cantilena tibi repetenda erunt omnia, quae de tempore perfecto supra diximus. Quod si forte pausas non inueneris, secunda erit coniectura, si breues, ac semibreues nigras inueneris. Tertia demum, si inter semibreues puncta deprehenderis. Ita quaelibet harum trium coniecturarum distinctim, ac per se perfectum tibi tempus indicabit. Quod si nullam eiusmodi coniecturarum offenderis, obseruandum erit, an idem compositor prolationem perfectam inesse maluerit. Diligenter igitur hic etiam principium medium, ac finem inspicies, ubi triplex similiter erit coniectura et prima quidem si pausas minimarum simul inueneris. Secunda erit, si semibreues, aut minimas nigras deprehenderis. Tertia demum, si puncta minimis inserta uideris. Et, quamcunque harum quoque coniecturarum inueneris, quaelibet per se prolationem in ea cantilena perfectam esse demonstrabit. Quod si forte nullam ex antedictis omnibus coniecturam deprehenderis, Scito, id proculdubio compositoris in curia, uel scriptoris <milestone unit="folio" n="Dviir"/> id accidisse, et cantilenam eiusmodi mancam esse, ac imperfectam. Tres ergo illae priores coniecturae, quas, diximus, circuli quidem idest perfecti temporis sunt reliquae uero tres ad perfectam probationem pertinent.</p>
  </div>
  <div type="textpart" subtype="chapter" n="18" xml:id="II.18">
    <head>DE TRIPLICI BREVIVM AC SEMIBREVIVM DIFFERENTIA. CAPVT .XVIII.</head>
    <p n="1">QVoniam breuis, ac semibreuis supra mentio facta est, quomodo sint obseruandae, quia triplex est earum differentia nunc dicam. Primum quidem uidendum erit, sub quo indice sint breues illae, Nam si sub perfecto sint tempore, unum quidem genus habes. Sub imperfecto alterum. Tertium in proportione, quae sesqualtera dicitur. Sed ut singulorum generum tradatur obseruatio, Quando breuis nigra tempori perfecto suberit, quemadmodum supra ostendi, duas ualebit semibreues. Sed quando sub indice temporis imperfecti erit, unam semibreuem cum puncto ualebit. Tertio autem quando in proporontie sesqualtera fuerit, unam ualebit semibreuem ac semiminimam et semichromam simul paulo plus etiam. Paulo plusquam semichromam dixi, quia semichroma in partes minutiores diuidi nequit, quod nulla post eam figura extat. Ita quidem breuis nigra in tali proportione tantum sola ualebit, quantum semibreuis: semiminima, et semichroma simul. Nigram uero semibreuem eodem modo obseruabis, Nam sub prolatione perfecta unum quidem efficiet, sub tempore autem perfecto, ac imperfecto aliud. Aliud quoque in proportione, quam sesqualteram diximus. Nam cum semibreuis nigra in prolatione perfecta deprehenditur, tertiam sui partem amittit, et sic duas tantum minimas ualet. Cum uero eadem sub tempore imperfecto fuerit, minimam cum puncto ualebit. In proportione autem sesqualtera, minimam cum puncto unam, et semichromam aequabit. Superest una etiam in hac diuisione semichroma, quae cum in treis partes diuidi nomine queat, sic relinquetur. Inueniuntur etiam in tempore perfecto nigrae semibreues, quae nunquam uim suam perdunt, nec alia de causa fiunt, quam ut nigras breues comitentur, quia sub tali nequeunt indice fieri notulae atrae praecipue breues, ac semibreues, nisi tempus trium semibreuium compleatur. In tali enim indice trium est semibreuium <milestone unit="folio" n="Dviiv"/> pro qualibet breui tempus. Cum ergo non possint numerari nigrae cum albis, quae tempus impleant, necesse est dictas nigras inueniri ternas.</p>
  </div>
  <div type="textpart" subtype="chapter" n="19" xml:id="II.19">
    <head>QVOMODO NOtarum quantitas minuatur. Caput .XIX.</head>
    <p n="1">ORdinariam uim notarum, et qnantitatem cum suis indicibus abunde (ni fallor) atque dillucide, quantum a nobis effici potuit, explicauimus. Verum, quia praeter ea, quae dicta sunt, necessaria etiam cognitio habenda est, quomodo quantitatis illarum pars nonnunquam surripitur, atque subtrahitur, id quomodo, et qua ratione contingat, edisseram. Decrementum igitur atque iactura, quam notae patiuntur, nil aliud esse putes, quam subtractionem quandam insitae quantitatis, atque surreptionem, quae notarum, figuris quibuslibet propria, ac naturalis inhaeret. Triplici ratione id constabit, ac primum quidem per canonem idest per regulam, Nam graece canon regula dicitur. Secundo per proportionem. Tertio per indices. Per canonem quidem est, quando compositor in sua cantilena maximas inseret, et longas breues, ac semibreues, quae licet figura ipsa maximae sint, et longae, breues, ac semibreues, attamen componentis intentio non fuit, ut antedictae notae, cum ui propria, et quantitate, quam praeseferunt, canerentur. Hac de causa opus quidem est, ut canonem apponat ipse compositor, per quem id quod intendit, indicet. Igitur per canonem ipsum monebit, ut antedictae notae minuantur idest ut maxima in longam traseat. Longa in breuem. Breuis in semibreuem. Semibreuis in minimam. Contrario etiam ordine uolet, ut ex minimis facias semibreues. De semibreuibus breues. De breuibus longas. De longis maximas. Multis quoque alis poterit modis illas, sicut ei libuerit, transmutare. Hoc enim componentis arbitrio relinquitur. Secundo modo ratione proportionis, Nam sicut aliquando cantilenae, in quarum fronte circulus apponitur uel semicirculus cum puncto. Quare si canere uolueris eo modo, quo illi conuenit, cantilena dissonabit, et partes inter se concordes non erunt. Hoc autem ideo contingit, quia componentis intentio illa non fuit, sed proportionem cogitauit. Vt autem exemplo res pateat. Erit cantilena, cuius tenor habebit circulum cum puncto uel semicirculum, in cantu autem circulus sine puncto erit. Tenori quidem propter circulum, qui punctum habebit obseruanda erunt omnia, quae tali conuenient indici, idest, ut <milestone unit="folio" n="Dviiir"/> quaelibet minima uice singularum semibreuium, quae in cantu erunt, cantetur. Quare ternae quidem tenoris minimae binis opponentur earum qnae in cantu erunt. Ita illi quantitas indici minuetur, et proportio sesqualtera fiet. Sic quidem secundum habes modum, qui per proportionem explicatur. Arcanum huiusmodi compositor ipse non aperit, sed aliis uestigandum relinquit. Talium quidem tenorum exemplum extat in missa, Cui nomen est spiritus almus. Tertio modo per indices quantitas praedicta minuitur. Multa huiusce rei exempla sese quaerentibus offerunt. Sed unum proponam. Erit cantilena in qua numerum, ac uarietatem indicum reperies, quibus quidem ea uis inerit, ut de maxima longam faciant. De longa breuem. De breui semibreuem. De semibreui minimam idem de caeteris intellige. Hoc autem tunc continget, cum uel cantui, uel tenori semicirculum sine puncto, et non sectum apposueris. Cum multas sub tali indice notas cecineris, si alium forte inueneris indicem, hoc est semicirculum sectum notae, quae sub illo fuerint, exhaurientur, sic quide, ut dimidium suae quantitatis amittant, idest ut maxima fiat longa. Longa breuis. At breuis in semibreuem transeat. Semibreuis in minimam, et simili modo caeterae sui iacturam faciant. Eadem mensura canentur notae illius cantilenae in cuius fronte semicirculus sectus fuerit, postmodum autem alterum habuerit semicirculum similiter sectum, sed appositam simul numeralem notam, quae duo significat. Illud tamen sciendum est, Nullum ex tribus his modis, quos monstrauimus, habere uim tantam exhauriendi, ac minuendi, ut perfectis breuibus, ac semibreuibus suam adimere perfectionem ualeant, Nam breues ipsae sub tempore perfecto uim trium semibreuium semper habent. At sub prolatione perfecta semibreues uim trium minimarum gerunt. Sola quidem interualli, ac mensurae celeritas demonstratur.</p>
  </div>
  <div type="textpart" subtype="chapter" n="20" xml:id="II.20">
    <head>DE PERFECTIS NOTIS ET Imprfectis. Caput .XX.</head>
    <p n="1">NVnc de perfectis notis, et imperfectis agemus. Perfectae dicuntur notae, quae numerum ternarium complent. Imperfectae uero, quae duas tantum ualent. Et illae quidem sunt quas binarium numerum dicimus. Ex figura autem dignoscuntur notae <milestone unit="folio" n="Dviiiv"/> quae fieri perfectae possunt, et imperfectae. Quae uero sint illae declarabimus. Quattuor quidem numero sunt. Maxima. Longa. Breuis, et semibreuis, quae quidem anterius, ac posterius imperfectae redduntur. Hoc autem fit ab una semibreui et duabus minimis. a pausa quoque semibreuis, et haec est breuis in tempore perfecto. Illud autem memoria tenendum est, oportere, notam illam esse minorem, quae aliam reddat imperfectam. Ergo Maximam longa, Longam breuis, Breuem semibreuis, semibreuem Minima poterit imperfectam efficere. Ex quo fit, ut Maxima nullam possit imperfectam reddere, quia nullam se maiorem inuenit. Quibus autem modis huiusmodi notae suam perfectionem uel imperfectionem ostendant, uidendum est, Ac primum quidem, quomodo perfectae cognoscantur.</p>
  </div>
  <div type="textpart" subtype="chapter" n="21" xml:id="II.21">
    <head>DE TRIBVS MODIS QVIBVS NOTARVM PERFECTIO COGNOSCITVR. CAPVT .XXI.</head>
    <p n="1">NOtarum quidem primum perfectionis signum est, quando sub circulo indice positae sunt breues, tunc enim perfectae sunt. Secundum puta quando breuis ante breuem, idest similis est ante similem iuxta uulgatum illud, quod frequens in ore est, Similis ante similem imperfici non potest. Quare si breuem albam ante nigram inueneris, non dices breuem illam ante sibi similem esse. Est enim similitudo, quando figura, et color concordant. Quemadmodum etiam si breuis ante longam sit, et semibreuis ante breuem. Oportet enim longam ante longam esse. breuem ante breuem. Semibreuem ante semibreuem locari. Tertium denique signum pefectionis est, quando breuis cum puncto posita est sub circulo, qui perfectum tempus indicat. Tunc enim breues ratione puncti perfectae dicuntur.</p>
  </div>
  <div type="textpart" subtype="chapter" n="22" xml:id="II.22">
    <head>DE TRIBVS MODIS QVIBVS NOTARVM IMPERFECTIO COGNOSCITVR. CAPVT .XXII.</head>
    <p n="1">TRibus etiam modis imperfectio notarum deprehenditur. Ac primum quidem, quando non est similis ante similem, uel ante longarum pausas, aut breuium. Item si ante uel post una semibreuis fuerit, aut illius quantitas. Praeterea per <milestone unit="folio" n="Eir"/> semibreuis pausam, aut per duas minimas imperfectio generabitur. Secundus autem modus puncto diuisionis constat, quod si inter duas semibreues inueniatur, utranque reddit imperfectam: quod etiam in prolatione perfecta continget, quia, quod sub tempore perfecto nascitur, eodem ordine in prolatione perfecta contingit. Tertius modus est, quando longae, ac breues, et semibreues nigrae sunt. Alter enim ille color imperfectionis est indicium, siquidem quaelibet nota in tempore perfecto, ac prolatione perfecta, si nigra sit, tertiam suae quantitatis partem amittit, Nam longa perfecta sub tempore perfecto breues duas tantummodo ualet quae numerum, et quantitatem sex efficiunt semibreuium. Quod si nigra fuerit, quattuor tantum ualebit, quae duo tempora faciunt imperfecta, Breuis item alba sub antedicto tempore treis continet, semibreues, nigra uero duas tantum. Semibreuis etiam alba si fuerit in prolatione perfecta trium minimarum uim obtinebit: nigra uero duarum. His quidem modis perfectio: ac imperfectio breuium, ac semibreuium demonstrata est. Nunc de Maximis: ac longis, quantum res exiget, dicemus.</p>
  </div>
  <div type="textpart" subtype="chapter" n="23" xml:id="II.23">
    <head>QVOT MODIS ET QVOMODO MAXIMA ET LONGA perfecte fiant et imperfectae. Caput .XXIII.</head>
    <p n="1">QVantitas Maximae quattuor, qui sunt in usu, modis colligitur. Aut septem et uinginti semibreues illa ualebit, aut decem et octo, aut duodecim. Nonnunquam octo tantummodo. Haec autem illius adeo uariata quantitas ob indicum diuersitatem quibus illa subiicitur proculdubio contingit, De quibus quidem singulis dicendum est. Primum igitur quando sub modo maiori perfecto Maxima fuerit, Semibreues .XXVII. ualebit. Tunc enim maxima ipsa treis longas ualet, longa uero treis breues: breuis autem totidem semibreues. Qui quidem numeri in unum collecti summam quam diximus, in maxima complent. Secundo duodeuiginti semibreues amplectitur. Hoc accidit, quando duae, tresue maximae sub modo minori perfecto sunt, qui quidem modus per circulum sine puncto numeralem iuxta se habentem notam quae tria significat indicatur. Sic enim Maxima duodeuiginti ualere semibreues <milestone unit="folio" n="Eiv"/> ostenditur. Tertio duodecim ualet, quando tempori perfecto idest circulo punctum non habenti subiicitur. Quarto demum octo tantum ualebit semibreues: quando sub imperfectis tempore ac prolatione fuerit. Quod si sub modo maiori perfecto, ac prolatione illam uideris, quinta fiet illi quantitas, siquidem numerum implebit semibreuium .XXVII. Qui quidem numerus in tempore ac prolatione imperfectis minimas .LXXXI. efficiet, quae fiunt quadraginta cum dimidia semibreues, sicuti diligenter examinando uidere poteris, licet eiusmodi nota Compositores ob nimiam quantitatem minime utantur, Nam si tenorem feceris, in quo sub circulo punctum habenti sint Maximae, Cantus autem semicirculum sectum habeat, quia tunc quidem quaelibet Tenoris minima breuem unam ualebit earum, quae in Cantu fuerint, in ipsa quidem maxima erunt minimae .LXXXI. Et si minimae illae ad breues totidem redigantur, semibreues efficiunt .CLXII. Quare ne tantus numerus canentem nimis defatiget, ac remoretur, et uox ibidem diu continuata offendat, sub tali quidem indice. Maxima non conceditur. Maximae quoque perfectio indicatur: quando iuxta illam puncta inueniuntur: Nam quando apud eam punctum offenderis: scito uim maximae trium longarum inesse: Necnon, quando ante pausas sibi similes illam inueneris.</p>
  </div>
  <div type="textpart" subtype="chapter" n="24" xml:id="II.24">
    <head>QVOMODO MAXIMA reddatur imperfecta. Caput .XXIIII.</head>
    <p n="1">MAxima eadem imperfecta efficitur: et a parte quidem anteriori per longam: Necnon a posteriori. Quare nota haec in utroque modo minori perfecto ac imperfecto reperitur. Modus quidem minor perfectus (sicut supra diximus) pausa una trium temporum cum circulo monstratur. Docti quoque Compositores modum hunc per circulum sine puncto ostendunt: cui quidem adiiciunt notam: quae in numeris tria significat. Quo circulo tali nota numerali sociato modus minor perfectus cum tempore perfeccto monstratur. Quando autem modum minorem imperfectum significat, Circulus ipse eodem modo sine puncto est: ac iuxta se notam habet, quae in numeris duo significiat: quo quidem indice modus minor perfectus cum tempore ac prolatione imperfecta indicatur: Nam circulus quidem modum: nota uero numeralis <milestone unit="folio" n="Eiir"/> tempus imperfectum praemonstrat. Illud autem memoria tenendum est: Maximam ipsam non posse nisi a sua propinquiori nota (ea autem est longa) imperfectam fieri. Verum, quia propinquitatis mentio incidit: quae sit pars propinqua: et quae remota: quae item remotissima, declarabimus. Pars quidem propinqua est, per quam illa Maximae quantitas imminuitur, Est autem longa, quae sua illi propinquitate tertiam partem adimit, quam quidem iacturam, Longa quoque ob uicinitatem breuis facit. Idem breui propinquitate semibreuis accidit. De caeteris idem intellige. Pars autem remota est breuis, inter quam et maximam sola se longa interserit. Pars demum remotissima est minima, que quidem a Maxima tribus tanquam obiicibus (sunt autem longa, breuis, ac semibreuis) tanquam longo interuallo disiuncta secluditur.</p>
  </div>
  <div type="textpart" subtype="chapter" n="25" xml:id="II.25">
    <head>QVOD A DVABVS BREVIBVS MAXIMA NON POSSIT IMPERFECTA REDdi. Caput .XXV.</head>
    <p n="1">MAximam uero non posse ab una uel duabus imperfectam fieri breuibus, sicut a longa potest, ratione ostendemus. Necesse quidem est, ut pars illa: quae imperfectam reddit, tertia illius pars sit, cui perfectionem adimit, ut autem hoc melius pateat, exemplum afferam. Nota illa, quae in antedicto maiori modo tertiam maximae partem surripit, non alia quidem est, nisi longa, Nam cum maxima treis longas ualeat, fit quidem: ut longa sit Maximae pars tertia. Sola ergo longa poterit illam imperfectam reddere, Quod autem a duabus non possit imperfecta reddi breuibus ratio in promptu est, quod totum in se non continent duae ille breues idest uim longe non habent, ut maximae tertiam partem implere possint cum longa trium gerat breuium quantitatem. Quo quidem sit: ut a nulla alia, quam a longa Maxima queat imperfecta reddi. Alia quoque ratio est, quod modus maior ac minor perfectus, et imperfectus in maximis consistit: et longis. Cumque oporteat talem in Cantilenis mensuram inueniri, per longas antedictas modus ipse numerabitur et quaelibet tres notae longae modi ipsius quantitatem efficient. Verum ut hoc apertius adhuc fiat, comparatione breuis utemur, quando non queat imperfecta reddi. Breuis ergo, quae sub tempore perfecto fuerit, non poterit ipsa quoque, nisi ab ea nota, quae tertiam illius partem ualuerit imperfecta fieri treis autem ualet semibreues. Poterit ergo semibreuis una illam reddere imperfectam, etiam minimae duae, quae <milestone unit="folio" n="Eiiv"/> sua quantitate semibreuem unam efficiunt, Nam si semibreuis tertia pars est breuis, duae autem minimae semibreuem unam efficiunt, sequitur, ut duae quoque minimae possint breuem imperfectam reddere, quae tertiam referunt semibreuis portionem, quae quidem diuisio in duabus fieri supra monstratis breuibus nequit: Nam si modi antedicti longam diuiseris, in treis quidem beues euadet, ex quo sequitur, ut duae quidem breues non tertiam unam: sed bis tertiam longae partem efficiant. Quibus quidem rationibus, satis constare putamus, Maximam sub modo perfecto, uel imperfecto minori a duabus non posse breuibus, sed ab una tantum longa imperfectam fieri.</p>
  </div>
  <div type="textpart" subtype="chapter" n="26" xml:id="II.26">
    <head>QVOMODO LONGA Redatur imperfecta. Caput .XXVI.</head>
    <p n="1">SAtis (ni fallor) de maxima iam diximus. Igitur, quae ad longae quoque imperfectionem explicandam pertinere putabimus consequenter subiiciemus. Cum autem illa multis quidem modis imperfecta reddatur, primum dicimus esse, si sub indice sit imperfecti temporis. Secundum si plenam, hoc est si nigram se offerat. Potest autem illa reddi anterius, atque posterius imperfecta et ab una quidem, aut a duabus breuibus, a duabus etiam minimis, ab una quoque semibreuis pausa. Exemplis autem rem apertam faciemus. Si fuerit index Cantileae circulus: in qua quidem una, pluresue longae sint, et ante longam duae statuantur minimae illae proculdubio minimae longam facient imperfectam, ita tamen si ante minimas ipsas punctum fuerit, quod quidem ostendet a duabus illis minimis ei perfectionem adimi. Quod si solam illi, duasue semibreues antepositas uideris, quae quidem eo modo quo de minimis diximus, punctum ante se habeant, uel una sit uel duae semibreues, sic quoque imperfecta fiet. Punctum illud quidem ostendit, notas eiusmodi ad longam pertinere, atque reduci. Posterius quoque longa potest imperfecta reddi, si duae illam sequantur semibreues, duae ue minimae, una ue semibreuis pausa, sic tamen, ut punctum statim sequatur, quod illas ad longam pertinere indicet, id autem punctum non ante (sicut supra) sed post debet poni ut, quas diximus, notas ad longam pertinere indicet. Quod autem tot modis longa fiat imperfecta: ratio <milestone unit="folio" n="Eiiir"/> quidem est, quod in longa imperfecta opus est, tempus inueniri perfectum, idest ut breuis una perfecta semper in ea remaneat. Conceditur autem eiusmodi diuisio, ut ante, postque a tertia quidem parte, idest a duabus semibreuibus, a sexta etiam idest ab una semibreui, uel duabus minimis, nec non a pausa semibreuis possit imperfecta fieri.</p>
  </div>
  <div type="textpart" subtype="chapter" n="27" xml:id="II.27">
    <head>LONGAM TRIBVS MODIS PERFECTAM COGNOSCI. CAPVT .XXVII.</head>
    <p n="1">LOnga quidem tribus modis perfecta cognoscitur. Primo quidem, si sub indice modi perfecti temporis non unam sed plureis longas posueris, perfecte quidem erunt, quamdiu similis similem inuenerit. Secundo per breues. Tertio per pausas posteriores sibi quidem similes, uel etiam se maiores, ut puta si ante pausam duarum longarum breuis fuerint. Et haec quidem ratio est, quod pausa longae in longam nequit antecedentem reduci, quia sub tali quidem indice longa debet in treis breues diuidi. Praeterea quod dicta pausa trium indicat breuium quantitatem, non potest talis uirgula, siue pausa in partes diuidi, quae ipsi longae possint applicari. Quo quidem fit, ut longa pausam praecedens antedictam iure perfecta dicatur. Verum actenus de notularum perfectione, ac simul imperfectione. De punctis et pausis, nunc agendum est.</p>
  </div>
  <div type="textpart" subtype="chapter" n="28" xml:id="II.28">
    <head>DE PVNCTVS CANTILENARVM ORDINARIIS AC PRIMVM DE PVncto perfectionis. Caput .XXVIII.</head>
    <p n="1">NVnc de punctis agam, quorum cognitio in cantilenis maxime necessaria est. Punctum quidem, sicut geometrae diffiniunt, corpus est indiuiduum, quod sua breuitate diuidi non potest: et punctum est, cuius pars non est. Sed in cantileni punctum dicimus, minimam esse quandam figuram, illudque anteponi, postponi, ac interponi. Sed quanquam adeo res exigua est, maximam tamen uim, ac potestatem habet. Nam si apud maximam locatur, uim, et quantitatem longae optinet, idque perpetuum est. Positum uero apud longam unius uim breuis habet. Apud breuem, semibreuis. Minimae apud semibreuem. Apud minimam semiminimae. Chromae uero apud semiminimam. Denique apud chromam <milestone unit="folio" n="Eiiiv"/> semichrome. Ita quidem manifestum fit, punctum quidem figura ipsa rem esse admodum exiguam, sed uim illius, ac potestatem late patere, ac esse maximam. Ttriplex autem illud est, perfectionis scilicet, Diuisionis, et Augmentationis. Punctum perfectionis est illud, quod breuibus perfecti temporis postponitur cuius quidem breuis quantitatem sic auget, ut illi tertiam partem idest unam semibreuem adiiciat: et quia temporis perfecti quantitatem facit, perfectionis punctum iure nuncupatur. Quod si semibreuis, quae quidem imperfectae sunt, in parte posteriori additur, adiicit illis minimae quantitatem et prolationem perfectam implet, cum prius tertia pars illi deesset. Ex hac re nasci quorundam errorem uideo, qui satis imprudenter aiunt, puncta omnia cuiuscunque fuerint notae adiuncta, dimidiam illius notae quantitatem ualere, ut si maximae addatur, dimidium illi quantitatis: quae in tali puncto sit, applicetur. Idem efficere, si longae, si breui addatur, quibus putant dimidium quantitatis ex puncti societate adiici. Sed falsa opinione ducuntur: siquidem id non semper uerum est. Nam si breui perfecti temporis punctum illud adieceris, punctum illud non dimidiam quantitatis partem, sed tertiam adiderit, quod ideo quidem accidit, quod breuis in tempore perfecto in tres semibreues diuiditur, non in duas. Ergo non dimidiam, sed tertiam partem adiecerit. Si punctum etiam iuxta semibreuem perfectae prolationis locaueris, tertia quoque illi pars, sicut de breui diximus, addetur. In qua re si falli non uis, diligenter aduerte, sub quo indice nota sit, cui punctum adiectum uideris. Nam cum sub tempore perfecto, uel sub prolatione perfecta fuerit, tertia tantum pars illi accedet. Quod si tempus imperfectum, et prolatio fuerit imperfecta, dicimus proculdubio, notae illi per punctum eiusmodi partem quantitatis dimidiam adiici.</p>
  </div>
  <div type="textpart" subtype="chapter" n="29" xml:id="II.29">
    <head>DE PVNCTO DIVISIONIS. CAPVT .XXIX.</head>
    <p n="1">DIuisionis autem punctum est, quod semibreuibus in tempore perfecto interponitur. In prolatione autem perfecta inter minimas locatur, quod quidem quomodo fieri debeat, dicemus. Duae semibreues in medio duarum breuium sub tempore perfecto erunt, inter quas semibreues punctum locabitur: cuius officium erit, illas diuidere semibreues, ita quidem ut altera <milestone unit="folio" n="Eiiiir"/> praecedenti breui, altera sub sequenti applicetur. Simili modo in prolatione perfecta, si duae minimae in duas semibreues fuerint, sic quidem ut ipsae minimae punctum inter se habeant, altera quidem minima priori semibreui dabitur, altera posteriori. Punctum uero huiusmodi posse etiam imperfectionis dici, ratione constabit: Erit enim perfecti cantilena temporis, quae ab una breui principium auspicabitur, duae sequentur illam semibreues, post illas altera breuis, proculdubio prior illa breuis perfecta erit. Secunda semibreuis (sicut ante docuimus) alteranda erit. Attamen, si punctum antedictum in medio semibreuium fuerit, priori quidem breui perfectionem adimet et dictae semibreui alterationem. Satis (ut arbitror) ex his constare potest, imperfectionis etiam punctum posse iure nuncupari.</p>
  </div>
    <div type="textpart" subtype="chapter" n="30" xml:id="II.30">
    <head>DE PVNCTO AVGMENTATIOnis. Caput .XXX.</head>
    <p n="1">TErtio loco restat, ut ostendam, quodnam sit augmentationis punctum, et cur ita uocetur. Punctum igitur huiusmodi est, quod apud maximam, et longam, apud breuem, ac semibreuem minimam, et semiminimam, chromam, et semichromam sub tempore solum imperfecto statui solet: Nam si forte in tempore sit, ac prolatione perfecta dicetur, quemadmodum supra ostendimus non augmentationis punctum, sed perfectionis, quod si sub imperfecto tempore id punctum sit augmentationis iure dicatur, quia si maximae iungatur, si longae, ac breui, et semibreui, caeterisque, auget illas: et partem addit non tertiam: quod in tempore perfecto fieri diximus sed dimidiam sicuti supra monstrauimus. Ita quidem maxima treis ualebit longas: quae duas tantum ualebat. Longa item totidem breues et reliquae simile augmentum recipient.</p>
  </div>
  <div type="textpart" subtype="chapter" n="31" xml:id="II.31">
    <head>DE PAVSIS NVMERALIBVS. CAPVT .XXXI.</head>
    <p n="1">PAusarum quidem aliquae, sed non plena mentio supra facta est: nam modum minorem perfectum, ac imperfectum, ac imperfectum per pausas quidem diximus in fronte positas cantilenae cognosci, in qua non alius esset index. Tales autem pausas nouimus esse inumerabiles. Diximus etiam, tempus, ac prolationem per pausas quoque perfectam monstrari. Quare ne forte putares, utraque pausas eiusdem esse generis, Modi quidem pausas diximus esse innumerabiles, temporis autem, ac prolationis perfectae numerabiles. Hae autem posteriores duos pariunt effectus, siquidem et prolationem perfectam demonstrant, et simul numerabiles sunt: Nam <milestone unit="folio" n="Eiiiiv"/> priores, idest modi pausae numerabiles non sunt, ac solo funguntur indicandi officio. Verum quia de pausis, quae passim cantilenis inseruntur, diffusius nunc agendum, diffiniendum quidem primum est, quid sit pausa. FLAMINIVS. pausa, quemadmodum nomen ipsum indicat, quietem quandam, ac cessationem ostendit, siquidem parato pauomae graeco uerbo deducitur, quod est quiesco, ac cesso. AARON. Ita quidem, nam nihil aliud in Cantilenis pausa numeralis est, quam requies quaedam ac respiratio uocis, atque cessatio Cuius quidem forma est parua quaedam linea, uel uirgula, quae secundum suam dimensionem spatia et lineas occupat. Pausarum quidem octo sunt species, quae singulae nomen ab illis habent notis, quibus inhaerent siquidem est pausa maximae, longae, breuis, semibreuis, minimae semiminimae, chromae, et semichromae. Quarum quidem omnium exempla proponemus. Pausa igitur, quam maximae dicimus, treis lineas: et spatia occupat duo, et duae sunt uirgulae. Pausa longae lineas totidem, ac spatia complectitur, Sed in hoc differt, quod una tantum uirgula figuratur. Breuis duas lineas, et unum interuallum capit, et sola item uirgula est. Verum, ne sit opus toties repetere, pausae omnes, de quibus nunc agimus, praeter maximam, simplici uirgula figurantur. Semibreuis autem pausa pendet quidem a superiori linea, et partem spectans inferiorem ad medium tantummodo spatium descendit. Pausa uero minimae contraria illi ab inferiori linea surgens in medium spatium errigitur. At semiminimae pausa nihil a minima differt, nisi quod semiminimae cacumen obliquum in partem dextram flectitur. Pausis autem chromae ac semichromae tanta inest uelocitas, ut illis non sit mos in cantilenis uti. Si quis tamen uti uoluerit sic figuranda chromae pausa erit, ut nihil a pausa semiminimae differat: nisi quod haec usque ad medium flexa, et intorta est: nam semiminimae tantum summitas obliquatur. Semichromae autem pausa nihil a pausa etiam chromae differt, nisi quod per medium secatur ad exprimendam maiorem adhuc in ea uelocitatem, et similem quandam ypsilon formam habet. Quod autem pausae huiusmodi sic obliquetur, nulla est alia causa, nisi ut earum celeritas ostendatur. Quomodo autem et quantum sit tacendum canenti, quando in eas inciderit, declarabimus, si ordinem singularum, ac uim repetamus. <milestone unit="folio" n="Evr"/> Duae igitur illae uirgulae: quae pausam maximae faciunt: tot quidem semibreuibus pausandae sunt, siue toties percutiendae quot semibreues in maxima continebuntur. Ergo si maxima sub tempore perfecto fuerit, quattuor temporum perfectorum quantitatem ualebit: quae quidem duodecim numero semibreues efficiunt. In tempore autem imperfecto octo ualebit semibreues, quia singula imperfecta tempora binis constant semibreuibus. Si uero longa fuerit, obseruabis sub quo sit indice, ac tantum cessabis, quantum illam ualere intelliges. Idem tibi in caeteris seruandum erit. Sed ut apertior, atque facilior fiat pausarum cognitio, distinguemus illas: atque in cantilenis dimensis, ac non dimensis quattuor esse pausarum genera ostendemus. Quare primum quidem sciendum est, in modulatione plana: ac non dimensa, quem firmum cantum appellant, quasdam solere uirgulas fieri: quae spatia omnia et lineas occupant. Virgulae eiusmodi: siue pausae officio tantum funguntur separandi uerba, quae in tali modulatione sunt. Eae autem seperationes per pausas huiusmodi iccirco fuerunt institutae, ut qui canunt, queant respirare si uelint et paulum quiescere. Sed cauendum est, ne talis respiratio fiat, ubi dictionem frangi oporteat, atque diuelli, ne uerborum sensus interrumpatur. Secunda similis pausa: siue uirgula in cantilenis: quas mensurabiles dicimus: reperitur: quae terminum quidem: ac finem cantilene ostendit et numerabilis non est. Haec pausa in fine cantilene semper: quandoque etiam in medio ponitur. Inueniuntur etiam trium temporum singulae in cantilenis mensurabilibus: quae quattuor lineas occupant: spatia uero tria. Tales quidem pausae duplici officio funguntur: Si enim in fronte fuerint cantilenae: nec alius extiterit index: modum maiorem indicabunt: si duae, tres ue fuerint. Quod si una tantum inueniatur: modum minorem perfectum indicabit: sicut in eruditis apparet compositionibus: Quae quidem pausa si etiam in medio fuerit Cantilenae: numerabilis erit: et modum minorem perfectum significabit: et quaelibet quantitatem trium perfectorum temporum ualebit: quae numero nouem semibreues implent: Quod si eadem pausa, uel plures in fronte fuerint Cantilenae: sitque ibidem cum puncto: uel sine puncto circulus: <milestone unit="folio" n="Evv"/> aut semicirculus: alius ue index: tales pausae uim suam non obtinebunt: idest modum minorem perfectum non ostendent: sed praecedenti seruient indici: tantumque ualebunt: ac numerabuntur: quantam antecedenti indici uim inesse uideris.</p>
  </div>
  <div type="textpart" subtype="chapter" n="32" xml:id="II.32">
    <head>QVOMODO INDEX CONTRA INDICEM IDEST SIgnum contra signum ut dicitur cani debeat. Caput .XXXII.</head>
    <p n="1">ILlud quoque non tam cognitu pulchrum dicimus, quam necessarium, Collationem indicum in cantilenis principalium facere, atque docere, quod est (sicut uulgo dicitur) signum contra signum canere. Sunt enim quidam, qui cum sint uel negligentes, uel in cauti, uel etiam imperiti, rationem canendi modulationem eiusmodi non reperiant. Quenlibet igitur indicem indici opponemus, et quomodo cani oporteat, aperiemus, et collatis talibus indicibus, quae proportio nascatur, ostendemus. De quo quidem ueram, et apertam uniuquisque in tali re cognitionem assequi poterit. Ac primum quidem uidebimus, quonam pacto index perfecti temporis, ac prolationis perfectae contra semicirculum habentem punctum cani debeat: Erit enim cantilena, in cuius initio uel medio index circuli punctum habentis in medio erit. Eius tenor, uel pars alia, prout componenti libuerit, semicirculum etiam cum puncto habebit. Quaelibet pars in mensura quidem aequalis erit, idest pro qualibet percussione minima una cantabitur seruatis in quolibet signo perfectionibus, quae conuenient, sic quidem: ut alterationes quoque debitae fiant. Item si fiat cantilena, quae cantum habeat, cui sit index cum puncto circulus, et tenor circulum sine puncto habeat, talis indicum non erit aequalis collatio, et illae, qui circulum cum puncto habebit, suam quanlibet minimam canet in percussione unius semibreuis earum: quae subcirculo fuerint nullum ponctum habente: et quadrupla gignetur proportio cantum per minimas tenori comparando. Sed per semibreues comparando: proportio quidem sub tripla generabitur. Huius rei causa est breuium, ac semibreuium perfectio, quae sub indice circuli cum puncto contingit hoc pacto. Si tres semibreues ex illis, quae sub circulo cum puncto sunt, comparentur tribus ex illis, quae sub circulo sine puncto sunt: tres illae circuli cum <milestone unit="folio" n="Evir"/> puncto semibreues nouem quidem minimas ualent. Cum ergo quaelibet minima circuli cum puncto canenda sit pro qualibet semibreui eius circuli, qui sine puncto est, fiunt quidem semibreues numero nouem, sed re ipsa idest figura tres semibreues efficiuntur nouem illae minimae. Quando igitur ille, qui per circulum sine puncto canit, nouem semibreues cecinerit, contra ille, qui circulum cum puncto habebit, nouem tantummodo minimas cecinerit, quae quidem (ut dixi) tres semibreues efficiunt quia quaelibet semibreuis treis ualet minimas. Ergo, si tribus comparentur nouem, tripla proportio nascitur, siue sub tripla prout comparationem a maiori numero ad minorem, uel a minori ad maiorem feceris quemadmodum plenius in capite, quo de proportionibus tractabimus, dicetur. Praeterea cantilenam inuenies, in qua cantus semicirculum habebit sectum, tenor autem indicem habebit cum puncto circulum. In tenore quidem quaelibet minima pro qualibet breui canetur earum, quae in cantu erunt. Et ex tali comparatione, sub quadrupla proportio proculdubio generabitur. Vt autem hoc fiat apertius, si minimam tenoris antedicti cum breui eiusdem tenoris comparaueris, breuis illa quattuor ualebit minimas. Ergo si unius ad quattuor fiet comparatio illa, quam dixi, sub quadrupla proportio gignetur, quia facta unius ad quattuor Comparatio proportionem eiusmodi generat. Illud autem sciendum est, quando hac praepositione sub sic utimur, dicimusque sub duplam uel sub triplam, uel quadruplam minorem numerum maiori tunc comparari, ut cum dico unum ad duo, unum ad tria. Sic duo ad tria: tria ad quattuor: et sic de caeteris intelligendum est. Cum uero contra maiorem numerum minori comparamus, sub quidem non dicitur, sicut in proportionibus suo loco dicemus. Si tenor circulum cum puncto habuerit, Cantus autem sine puncto semicirculum, quaelibet eius tenoris minima unam ualebit semibteuem earum, quae in dicto Cantu erunt. Si uero Tenor semicirculum cum puncto habuerit, Cantus autem circulum sine puncto, quaelibet tenoris minima contra quanlibet cantus semibreuem cantabitur. Si tenor cum circulo fuerit punctum non habenti, Cantus autem cum semicirculo etiam sine puncto fuerit, comparatio eiusmodi in percussione quidem erit aequalis, sed non in quantitate, quia breues sub antedicto circulo treis ualeant semibreues: quae uero sub semicirculo sunt, duas tantummodo. Quaquidem in re duplex erit differentia: <milestone unit="folio" n="Eviv"/> Altera quod in circulo tempus est perfectum, in semicirculo imperfectum. Altera semibreuium in dicto circulo alteratarum: quod in semicirculo sine puncto non accidit. Hic quidem, si comparatio semibreuium ad semibreues fiat, proportio fiet aequalitatis. Sin uero breuium ad breues, non ita erit. Exemplum, quo res fiat dillucidior apponam. Si tres breues antedicti circuli duabus semicirculi breuibus comparentur: fiet quidem proportio: quae dupla sequiquarta dicitur: quia tres praedicti circuli breues perfectae nouem semibreues ualent. Duae uero illae semicirculi quattuor tantum. Ergo nouem semibreues contra quattuor proportionem: quam dixi: duplam sesquiquartam faciunt. Si tenor cum circulo sine puncto fuerit: Cantus autem cum semicirculo secto: semibreues tenoris eo modo canentur: quo breues: quae in cantu erunt. Ex hoc autem sub dupla proportio nascetur: Nam si duas semibreues uni comparaueris, proculdubio duplam feceris proportionem. Si uero unam duabus subduplam. His tot exemplis comparationem Tenoris ad cantum fecimus. Sed cantus quoque ad Tenorem eodem modo ad reliquas parteis fieri potest. Si Tenor fuerit cum semicirculo non secto, ac sine puncto, Cantus autem cum semicirculo secto, quaelibet Tenoris ipsius semibreuis eiusdem quantitatis erit, cuius una quaeque in cantu breuis. Ex qua quidem comparatione fiet eadem dupla, et subdupla proportio. Quod si tenor semicirculum habuerit sectum, Cantus uero circulum, Breues tenoris semibreuibus, quae in cantu erunt aequabuntur, et eadem proportio excitabitur. Si autem semicirculum tenor habuerit sectum, et iuxta se notam, 2, quae in numeris duo significat: Cantus autem semicirculum tantummodo sectum, ex hoc quoque eadem dupla proportio nascetur quia breues tenoris semibreuibus, quae in cantu erunt, pares in tempore fient. Si tenor semicirculum sine puncto, et non sectum habuerit: Cantus autem sine puncto circulum, unaquaeque tenoris nota, et Cantus pari mensura canetur. Attamen qui cantum eiusmodi cecinerit, in perfectione, quae contingit breuibus, et in alteratione semibreuium (sicut supra monuimus) cautum esse oportebit, Neque enim in alia re differt. Haec igitur aequalitatis proportio ueniet comparando semibreues semibreuibus, non autem breues breuibus, quia <milestone unit="folio" n="Eviir"/> (sicut ante diximus) non ueniet aequalis inde proportio, sed dupla sesquiquarta. Si tenor circulum sectum habuerit: Cantus autem integrum, hoc est non sectum, nulla tunc erit in mensura partis utriusque diuersitas siquidem tenoris, et Cantus notae idem ualebunt: sub talibus enim indicibus aequales sunt. Illa tantummodo pars, quae circulum sectum habebit, suas notas dimidio citius canet. Erit etiam Tenor aut Cantus cum semicirculo iuxta se habente notam, 2, quam supra dixi duo in numeris significare, Altera uero pars semicirculum sectum habebit. Igitur cum duo hi canuritur indices proportionem habent similem. Tenorem quoque aliquando inuenies, aut Cantum, qui Circulum sine puncto habeat, cum quo simul nota erit illa numeralis, quam modo dixi. Altera uero pars sectum semicirculum Hi duo quidem indices canendo non differunt, differunt tamen in quantitate notarum, sicuti supra monstratum est, quia sub circulo, qui talen iuxta se numeralem notam habet, longae similes similibus duorum mensuram perfectorum temporum complent, et breues alterantur. Et haec sola est duorum praedictorum indicum differentia. Quidam sunt etiam Compositores, qui duplam proportionem in suis Cantilenis per antedictam numeralem notam significari, ac intelligi uelint, ubi cum pars Cantilenae per semicirculum sectum cantata fuerit, dicta numeralis nota se se offert, quam cum inueneris, uolunt, ut qnaelibet nota dimidio minus ualeat, idest ut quae sunt longae fiant breues, breues autem semibreues. Semibreues item minimarum uicem gerant, et sic de caeteris intelligi uolunt. Qua quidem in re diuersam nos sententiam habemus, Neque enim aequum esse aut concedendum arbitramur, ut numeralis illa nota, 2, per se quidem sola duplam proportionem possit ostendere quia nulla proportio absque secundo suo termino (sicut suo loco dicemus) diffinitionem implere suam potest. Exemplum eiusmodi Cantilenae proponam. Compositor quispiam mente iam conceperit, ut in sua Cantilena binae notae aduersus singulas canantur, quidem erit rudis: ac nouus Cantor, qui non statim, ac ex tempore quiuerit scire, quaenam fuerit prima canentis intentio, Nam cum ipse Compositor duas notas contra unam cani uoluerit, duas forte contra tres, aut duas contra sex canet. Quare ad tollendam huiusmodi <milestone unit="folio" n="Eviiv"/> ambiguitatem, ac dubitationem post notam illam numeralem quam diximus, addenda erit i littera, quae in nnmeris unum significat, quae docebit, duas contra unam cani debere. Hoc idem alia qnoque ratione apertum fiet, idest si iuxta litteram numeralem 2 semicirculum sectum apposueris. Verum ne sim longior, si tot monitis, quae iam explicata sunt, unum addidero summe necessarium, atque perutile, finem his faciam, Cuius quidem (ut manifestius fiat) exemplum proponam. Clari compositores in maioribus Cantilenis, illas dico, quas uocant in sacris modulationibus missas, semicirculo utuntur in contrarium uerso, cuius duplex quidem significatio est, siquidem aliquando proportionem indicat duplam, aliquando sesquitertiam. Quod ut queas dignoscere diligenter aduerte, primum quidem sub quo indice modulatio ipsa initio sui cantetur: Nam si forte in illius fronte indicem perfecti temporis offenderis, et paulo post incideris in indicem semicirculi in contrarium uersi scito haud dubie proportionem esse sesquitertiam, idest canendas esse quattuor semibreueis loco, ac uice trium, sicut in doctis et ueteribus Cantilenis est uidere. Tales quidem compositores ea ratione mouentur, quia breues in tempore perfecto treis ualent semibreues, uolunt, ut quattuor comparentur tribus ob numerum ternarium, qui quidem in dicto tempore est, Nam si dupla proportio fieret, sicuti ostendam, ternarius in tempore perfecto numerus non esset, si quattuor semibreues duabus comparentur. Quare quoties antedictum semicirculum inuersum eo modo, quo diximus sub tempore perfecto inueneris, scito, quattuor semibreues contra treis esse canendas. Altera significatio eiusdem semicirculi, sic inuersi est, quod ubi illum sub imperfecto tempore sectum inueneris, ibi proculdubio duplam faciet esse proportionem, idest longam pro breui breuem pro semibreui, semibreuem pro minima, et simili modo reliquas esse canendas, Cuius quidem rei exemplum idoneum habes in missa, quae lhomarme inscribitur, Iosquini in fine Patrem omnipotentem ubi antedictus semicirculus ita in contrarium uersus duplam proportionem facit, et ubi quaelibet nota dimidio minor sua quantitate inuenitur, et haec causa quidem est, quod idem Iosquinus semicirculum sectum: quod tempus imperfectum dicimus, apposuit. Multa poterant in hanc sententiam dicit: sed quia utiliora iam, et magis necessaria non praeteriuimus, <milestone unit="folio" n="Eviiir"/> per quae diligens, ac studiosus lector etiam aliorum poterit cognitionem assequi, cum alia adhuc multa dicenda restent his finem faciemus.</p>
  </div>
  <div type="textpart" subtype="chapter" n="33" xml:id="II.33">
    <head>DE TONI DIVIsione pulcherrima cognitu. Caput .XXXIII.</head>
    <p n="1">PRiusquam huic secundo uolumini finem imponam non ab re puto rem cognitu pulcherrimam, quae quidem est de Toni diuisione subiungere. Et nodus quidem est uindice dignus, quemadmodum ex iis, quae dicturi summus, facile constabit. Non defuere multi, qui tonum quidem in partes diuidi aequales posse putauerint, sed falsa docti opinione decepti sunt, quanquam iis quidem uis ipsa uocabuli adstipulari uidetur, siquidem semitonium prima fronte dimidium tonum significare uidetur. Verum secus est, Nam tametsi tonus in parteis duas diuiditur, non sunt tam illae quidem aequales, quoniam pars posterior nno commate productior est. Aequalis ergo diuisio nullo modo esse potest, tum quia tonus, ut ante diximus in particulas nouem, quae graece commata dicuntur, diuidi ostendimus, tum quod in sesquioctaua proportione tonus formatur. Est autem sesquioctaua proprortio, quae numeros nouem complexa est: in qua unum ad octo reducuntur. Quod autem ibi Tonus confletur, facile apparebit in monachordo, uel si lyrae, aut cytharae chordam in nouem parteis aequales diuiseris, Nam si sic extentam pulsaueris: sonum quidem ut notae continuo reddet, sed si nonam illi particulam dempseris ponendo cultrum, aut aliquid tale eo in loco, ubi octaua pars terminabitur, de VT uidebis RE fieri quae ratio Tonum (uti diximus) ibi formari aperte indicat. Quod uero diuidi aequaliter non possit, ratione ducimur, Nam cum ex nona particula ad octauam reducta tonum generari ostenderimus, ut appareat diuisionem fieri aequalem non posse, octo ad nouem reducenda erunt. Ergo bis octo .XV. Nouem autem duplicata .XVIII. redunt. Inter .XVI. et .XVIII. uidendum est, qui numerus intercedat .XVII. esse manifestum est quem sane numerum aequaliter proculdubio partiri non poteris. Multiplica numeros, idem reperies. bis quidem sexdecim .XXXII. faciunt .X. uero, et .VIII. duplicata .XXXVI. fiunt Inter .XXXII. et .XXXVI. tria quidem insunt, quae cum sint imparia, aequis portionibus nequaquam diuidi possunt. Vides igitur ex his omnibus non modo quod sit tonus, unde nascatur, et quae sit eius diuisio uerum etiam quibus mi Flamini rationibus panum fecerimus, eos errare, qui in pares distrahi partes illum posse putauerint.</p>
  </div>
</div>
<div type="textpart" subtype="book" n="3" xml:id="III">
  <head><milestone unit="folio" n="Eviiiv"/> PETRI AARON FLORENTINI HARMONICAE INSTITVTIONIS AD MAGNIFICVM EQVITEM AC IVRIS PERITISSIMVM HIERONYMVM SANCTVM PETRVM LIBER TERTIVS. IOANNE ANTONIO FLAMINIO FOROCORNELIENSI INTERPRETE.</head>
  <p n="1">FLAMINIVS</p>
  <p n="2">NON POSSEM MI AARON VERBIS assequi, quanta te de hisce rebus disserentem uoluptate audierim. Putabam equidem, fore magna quae dicturus esses, quia te clarum in arte musica semper audieram, et diu quidem expertus sum, Verum longe maiora mihi uidentur, quam uel ipse, uel opinione conceperam. Quae quidem adeo iam creuere, ut nesciam, an credere debeam, iis te posse maiora subiungere. Quam uaria dii boni quam multiplex, quam exuberans materia se se diffudit, quanta eruditione: ac suauitate pollens, quam luculenta, quam diues, et florida, ut mirari non desinam, sed satis non possim, cum repeto, quae iam dicta sunt omnia, quodque restare adhuc plurima mihi saepe iam dixeris, quaequidem (sicut ego ex antedictis coniecturam facio) multo adhuc praestantiora se inferent. AARON. Gratulor nostris laboribus, atque uigiliis mi Flamini, et musicae simul studiosis, quando haec tibi talia uidentur, ut tantam tibi et uoluptatem, et admirationem pariter ingenerent. Sed multo magis postmodum mirabere, cum illa dictauero, quae nunc mente uoluto, tanta quidem, illa, et tam scitu praeclara, atque iucunda, ut me quoque admiratio quaedam ex illorum consyderatioue teneat, et ad ea prosequenda cotidie magis inflammer. Crescet opus, uideo, et multo quidem, quam initio putaram, uberius fiet, et copiosius, Neque te (quantum coniicio) labor iste grauabit, aut taedium ac sacietatem prolixitas affert. FLAMINIVS. Ego mi Aaron talem (ni fallor) me tibi hactenus praestiti, sic hilarem operam exhibui, ut suspicari minime debeas, ne aut molestiam mihi labor hic pariat, aut taedium ex prolixitate sacietas, quae quidem nulla prorsus animum subire potest. Quin me iam quidam <milestone unit="folio" n="Fir"/> capit moeror, quod ad finem properare te uideo, ac tertium adesse iam librum, qui (sicut initio declarasti) ultimus operis futurus est. AARON. Gaudeo plurimum Flamini: me nactum esse te talem qui tanta hilaritate animi ac facilitate dictata excipias. Quae res fecit, ut creuerit mihi cotidie magis animus, et multo diligentior in excogitando fuerim. Sed ne te perturbet, quod ad finem properet, tam grandis tamque foecunda materia. Properat quidem, sed longae ad huc abest a meta, siquidem in hoc tertium uolumen tot, ac tanta congesturi sumus, ut pene duo praecedentia uolumina amplitudine sua aequaturum putem. Illud quidem affirmare possum, magnitudine rerum, et claritate dicendarum longe superaturum Nam et de contrapuncto hic plenius, atque diffusius tracturi sumus et omnia, quae ad rationem componendae cuiuslibet cantilenae pertinere putabimus, quanto id fieri poterit studio: et diligentia explicabimus. Et, quanquam superiore libro non nulla, quae ad contrapuncti diffinitionem facere mihi uisa sunt, dixerim, quia tamen artem hoc ipsam uolumine tractamus uberius, quaedam adhuc non inuiti, nec ab re ad pleniorem illius cognitionem pertinentia: Nec non genera simul, in quae distinguitur, subiiciemus.</p>
  <div type="textpart" subtype="chapter" n="1" xml:id="III.1">
    <head>DE CONTRAPVNCTO, ET EIVS GENERIBVS. CAPVT .I.</head>
    <p n="1">ESt igitur contrapunctum (ut plerique difficiunt) simplex cantus, Cuius uoces duplicari, triplicari, et quadruplicari componentis arbitrio queunt, siue (ut nobis rectius uidetur, ac uerius) Contrapunctum est per duplicationem, triplicationem, et quadruplicationem uocum arbitrio componentis ducta et concinata uarietas. Eius genera sunt duo, quotum alterum simplex. Diminutum alterum uocamus. Simplex est, quando nota notae tantum opponitur, atque respondet. Diminutum uero, quando non unam sed plures uni quidem notae per multiplicationem: quam diminutionem dicimus: opponi uidemus. Contrapunctum sic uulgo dicitur, quod notae ipsae notis tanquam puncta quaedam punctis obiiciuntur.</p>
  </div>
  <div type="textpart" subtype="chapter" n="2" xml:id="III.2">
    <head>DE DIVISIONE CONSONAntiarum. Caput .II.</head>
    <p n="1"><milestone unit="folio" n="Fiv"/> COnsonantias nunc in unum colligemus: ac diuidemus et tanquam ad cantilenae structuram necessaria praeparabimus: De qua re postmodum dicturi sumus: quasquidem sic diuidimus: ut hae simplices. Illae compositae. Replicatae uero dicantur reliquae. Et simplex est unisonus: qui quidem improprie consonantia dicitur: siquidem consonantia: ut ipsum nomen indicat proprie ex duabus, uel pluribus constat uocibus. Ideo tamen inter consonantias numeramus: quia basis quaedam, et quasi elementum: siue principium est consonantiarum: sicut in numeris unum. Sequitur Tertia maior: qui est Ditonus: de quo ante dictum est. Tertia minor, qui est semiditonus. Diatessaron: quae est quarta. Diapente, quae dicitur quinta. Hexachordon, siue sexta. Heptachordon, quae est septima.</p>
  </div>
  <div type="textpart" subtype="chapter" n="3" xml:id="III.3">
    <head>DE CONSONANTIIS perfectis et imperfectis. Caput .III.</head>
    <p n="1">EX his consonantiis aliae perfectae, imperfectae aliae dicuntur. Perfectae quidem tres sunt, Monachordon: siue unisonus Diapente idest Quinta. Diapason, idest Octaua. Imperfectae sunt duae Tertia maior, siue Ditonus: Et sexta, siue Hexachordon.</p>
  </div>
  <div type="textpart" subtype="chapter" n="4" xml:id="III.4">
    <head>DE DISSONANTIIS. CAPVT .IIII.</head>
    <p n="1">DIsonantiae tres sunt: Secunda: Quarta: et Septima.</p>
  </div>
  <div type="textpart" subtype="chapter" n="5" xml:id="III.5">
    <head>DE CONSONANTIIS COMPOSITIS. CAPVT .V.</head>
    <p n="1">COmpositae consonantiae a simplicibus originem trahunt. Sunt autem omnino quinque quibus in contrapuncto uti mos est, scilicet Octaua. Decima. Vndecima. Duodecima. Tertiadecima. Nam quartadecima est dissonantia: est enim duplicatum heptachordon, Igitur de tertia maiori octauae iuncta decima fit maior. Minor uero decima si tertiam octauae minorem addideris. Si diapason iunxeris cum diatessaron, hoc est quartam eidem octauae, undecimam facies. Si diapente Duodecimam. Si Hexacordon, siue sextam decima tertia constituetur. Quinta decima ex duplicato Diapason, Nam nihil est aliud Decima quinta, quam duplicata octaua.</p>
  </div>
  <div type="textpart" subtype="chapter" n="6" xml:id="III.6">
    <head>DE CONSONANTIIS REPLICATIS. CAPVT .VI.</head>
    <p n="1"><milestone unit="folio" n="Fiir"/> A Decima quinta usque ad uigesimam secundam, et sic etiam in infinitum si cani possent: omnes consonantiae replicatae: seu repetitae nuncupantur, quae quidem a decimaquinta adiectis minoribus numeris propagantur, sicut ab octaua usque ad quintamdecimam procreari ostendimus, nam si decimequintae tertiam maiorem, uel minorem adieceris septimamdecimam: uel maiorem uel minorem facies. Si diatessaron, decimam octauam. Si autem diapente decimamnonam. Quod si Hexachordon illi coniunxeris uigesimam pariet. Si Heptachordon primam et uigesimam. De triplicato diapason uigesimam secundam nasci uidebis. Vltra non facile tolli humana uox potest.</p>
  </div>
  <div type="textpart" subtype="chapter" n="7" xml:id="III.7">
    <head>DE MODO COMPONENDI PRAEFATIO. CAPVT .VII.</head>
    <p n="1">ACtenus Fa complexi sumus, quae ad generalem quandam artis huiusce cognitionem pertinere putauimus: et ea tractauimus quae magis cognitu necessaria uidebantur. Quae siquis diligenti trutina ponderet, atque perpendat, facile intelliget, aditum sibi ad ea: quae restant cognoscenda patere non difficilem: nanque ea quidem artis praecepta tanta (ni fallimur) diligentia, et facilitate orationis: et claritate tradimus, ut quicunque illa diligenter imbiberit: non dubitemus, breui posse multum in arte proficere. Sed quia non satis esse putamus, materiam: et quasi artis ipsius instrumenta, quibus musicae fabrica extrui possit, ostendere: nisi more diligentis architecti rationem quoque tradiderimus aedificandi, ea nunc praecepta daturi sumus, quibus quidem (si ea fuerint praecepta, quae ante docuimus) facile condi quaelibet modulatio possit. Et quanquam (sicut ante dixi) haud me praeterit, non defuturos, qui mirentur et aegere ferant, conuiciis etiam in nos inuehantur, quod artis penetralia sic aperta omnibus: et exposita fecerimus: ut cuilibet uolenti facilis quidem futurus ad ea sit aditus: attamen diuersa nos ratione ducti coeleste hoc munus: et quasi talentum (ut est in euangelio) nobis ab omnipotenti deo non auare: neque (ut arbitramur) parce collatum defodiendum et occultandum non putauimus: quorumdam more: qui adeo naturae inuident: ut, quae ipsi nouerint, caeteros ignorare: et, si fieri posset: etiam secum interire uelent. Quare nos ex philosophi sententia satis intelligentes, bonum quodlibet tanto maius, ac melius esse, quanto sit communicabilius: communi studentes utilitati: et persianae illius sententiae memores. Scire tuum nihil est: nisi te scire hoc sciat alter: diuinam erga nos liberalitatem imitati, quicquid ad artem pernoscendam necessarium putabimus: in medium proferemus. Nunc igitur <milestone unit="folio" n="Fiiv"/> de modis componendi, deque locis ad conficiendam modulationem secundum naturalem ordinem necessariis, non modo secundum morem ueterum, sed etiam secundum praesentis saeculi consuetudinem praecepta trademus, quibus quidem tantum studium adhibebimus, Flaminius uero nitorem sermonis, et claritatem, ut studiosus artis huiusce, qui ea diligenter legerit, et memoriae commendauerit, nihil ultra sibi quaerendum putet.</p>
  </div>
  <div type="textpart" subtype="chapter" n="8" xml:id="III.8">
    <head>DE QVATTuor modulationibus partibus. Caput .VIII.</head>
    <p n="1">PRimum igitur illud admonemus in quattuor parteis absolutam diuidi modulationem, quas nos quoque, ut apertiora fiant omnia, uocabulis appelabimus, quibus praesens utitur aetas. Eae autem sunt. Cantus. Tenor. Bassus. et Altus de quibus quidem singulis, ac de iis, quae ad illarum cognitionem atque structuram pertinent, suo quidem ordine dicemus.</p>
  </div>
  <div type="textpart" subtype="chapter" n="9" xml:id="III.9">
    <head>VSQVE AD QVEM NVMERVM PARTIVM CANTILENA COMponi et quomodo possit. Caput .IX.</head>
    <p n="1">SCio non deesse, qui arbitrentur cantilenam ad duodecim et quattuordecim partes, ac ultra posse propagari. Possunt quidem, sed nequaquam adhibitis ligaminibus ad ipsam compositionem pertinentibus. Hoc autem ideo accidit, quia nec humana uox, nec instrumentalis potest illa pronunciare. Sicuti facile poteris experiendo uidere. Non enim ad tantam uocis depressionem, aut ellationem, hoc est profunditatem, uel altitudinem: quanta dictis ligaminibus necessaria est, descendi potest, uel ascendi. Oportet enim uoces illas omneis esse diuersimode ligatas, si pariter, ac eodem momento temporis pronunciandae sunt, quae sic quidem nullo pacto pronunciari queunt. Poterit quidem compositio ad arbitrium componentis numero partium plurimarum augeri, si plureis unisonos, et pausarum moras, ac dillationes adhibuerit, uerum eiusmodi compositio non duodecim, aut quattuordecim, uel plurium esse partium dici, sed uel octo, uel nouem tantummodo, aut forsan pauciorum poterit. Quam quidem numerositatem, et quasi luxuriantem uocum exuberantiam minime laudo <milestone unit="folio" n="Fiiir"/> in qua nihil praeter laborem, et artificium probari possit. Sed, quia fortasse quispiam desyderat nosse, ad quantum numerum uocum possit componi, ac pronunciari, et quomodo id fieri debeat, propositis exemplis aperiemus. Scito igitur, cantilenam posse quidem ad partes duodecim, et non amplius propagari, non enim ultra eum numerum uox humana, instrumentalisue potest extendi. Quae tamen cantilena erit incommoda, nisi uoces canentium admodum depressas, et acutas fuerit nacta, quae quidem licet inueniri queant: attamen durae sunt potius, et insuaues auribus, quam gratae. Sed in undecim partibus multo gratior fiet concentus. In hac autem compositione hoc potius modo, quam illo ligando accidere quidem poterit ut aliquando partes deficiant, nonnunquam exuberent, sicut exemplo postmodum ostendam. At primum quidem illud monebo: cum plures quidem cantus, ac Tenores, Bassos, et Altos in tanto partium numero facere possis, non erit necesse, uel hunc, uel illum appellare primum cantum uel tenorem, Bassum uel Altum Hoc enim componenti liberum fit. Illud quoque memineris, fore, ut in talibus ligaminibus undecimae plures, ac decimaetertiae contingant. Igitur, ubi primum cantum inchoare uolueris: cantum esse te oportebit idest in partibus acutioribus principium auspicari, ut partes graues queant in locis ordinariis constitui absque linearum accidentalium additione. Vt igitur exemplo, quod me propositurum dixi, planum hoc fiat, primum quidem cantum in C sol fa exordiemur, et duos proponemus locos, in quibus uidebimus, quot partes seruari queant, Et primo quidem modo secundam partem infra per tertiam comitabimur, secundo autem modo per quartam. Igitur, si per tertiam sociabis: Tertia quidem pars cantui subesse debebit in quinta, quarta uero sub dicto cantu in octaua, quae in C sol fa ut erit. At pars quinta in A la mi re, quae decima cantui consonabit. Sexta in F fa ut graui, quae cum dicto cantu duodecima continget. Septima in C fa ut, quae cum cantu decimaquinta fiet. Octaua in A re, quae cum ipso cantu decimaseptima eueniet. Nona uero primo quidem in loco sub Gamma ut: entque cum cantu uigesimanona. Quibus quidem ligaminibns non erit inferius descendendum propter locos accidentales: qui quidem subsequendo inferius reperientur, et ob difficultatem, quae canent <milestone unit="folio" n="Fiiiv"/> gigneretur. Ergo ex huiusmodi compositione nouem partes contingunt. Duas etiam poteris (si uoles) addere: ut fiant undecim: Nam decimam partem facies, si tetrachordon adieceris supra cantum: quem in C sol fa iam constituimus: quod quidem tetrachordon supra E la: idest extra naturalem manum est: fietque cum basso inferiori consonantia: quae triplicatum Diapason complectitur, et uigesima secunda dicitur. Vltima uero pars: hoc est undecima supra dictum primum cantum locabitur per Hexachordon: quod extra manum ordinariam positum in secunda est diatessaron specie idest Mi la: et cum ultimo quidem basso per uigesimam quartam: quae quidem ex tertia et decima nascitur. Habes primum quidem modum: per quem ostenditur: quantum commode uox humana progredi possit.</p>
  </div>
  <div type="textpart" subtype="chapter" n="10" xml:id="III.10">
    <head>VNDE, ETIAM SECVNDVM VETERES, INCHOANDA SIT MOdulatio et ubi terminanda. Caput .X.</head>
    <p n="1">MOdulatio quidem secundum ueterum morem: et institutionem primum quidem a cantu inchoanda est. Subsequi tenor debet. Tertio loco Bassus. Quarto demum, qui dicitur Altus. Sed quia saepenumero accidit: ut partes hae quattuor in quinque: in sex etiam augeantur: Nam tenor: aut pars alia geminari solet: id cum fiet: liberum componenti est: postquam sua praedictis ordinariis partibus assignauerit loca: reliquas, ut ipsi commodius uidebitur, et melius: atque uti libuerit, disponere. Nostri tamen temporis compositores facile deprehenduntur: hanc non seruare ueterum consuetudinem: ut partes, quas diximus: quattuor tali semper ordine concinnent: quod nos quoque crebro facimus: summos in arte uiros imitati praecipuae uero Iosquinum. Obret. Isaac. et Agricolam: quibus cum mihi Florentiae familiaritas: et consuetudo summa fuit. Quod nos quidem in tantum probamus: ut affirmemus, ea ratione modulationem ipsam fieri concinniorem. Verum, quoniam ita facere difficilis admodum res est: et longo usu et exercitatione indiget, ueterum morem et ordinem: quo sit facilior ad componendum uia, sequemur.</p>
  </div>
  <div type="textpart" subtype="chapter" n="11" xml:id="III.11">
    <head>QVOMODO INCHOANDA SIT MODVLATIO: AC TERMINANDA. CAPVT .XI.</head>
    <p n="1"><milestone unit="folio" n="Fiiiir"/> ILlud in primis diligenter memoria tenendum est: dandam enixe operam: ut grato principio in cohetur modulatio: et gratiori fine terminetur. Alterum enim ad conciliandum maxime audientium attentionem ualet: Alterum, ut ea: quae iam praeterierint, iucundo fine claudantur. Vt autem hoc assequi possimus a consonantiis perfectis inchoandum erit, ac in eas diligentius desinendum. Ita tamen hanc legem praescribimus: ut non sit necesse principiis perfectas semper eas affigere: Id enim arbitrio componentis perfectis uti uel imperfectis relinquimus: attamen, quod melius arbitramur: atque decentius est: admonemus quia scimus, quantum principiis qualibet in re momentum insit. FLAMINIVS. Hin fit: ut non immerito dixerit Aristoteles archi gar to imisi pantos idest principium dimidium totius. Vnde et illud in prouerbium manauit: quod tamen de Horatio sumptum est: Dimidium facti qui coepit habet. Verum, quemadmodum non negamus, principium esse compositori liberum: sic finem ipsum non nisi perfecta consonantia claudendum asserimus: ac terminandum: Nam, et si magnum inesse principiis momentum diximus: attamen in iis praecipue: quae ad sensum aurium pertinent, multo maius inesse fini uidemus. Quid enim proderit bene Inchoaste, si male desieris: Nam, quemadmodum si cibis palatum suauibus iam demulseris: ultimo autem loco amari aliquid, aut insipidi forte immiseris, omnis repente illa: quae praecessit gratia: et suauitas fugatur: ac tollitur. Ita quae iam praetinueris quanquam auditu maxime iucunda, omnem continuo gratiam et uenustatem exuere, ac perdere solent: nisi grato fine claudantur. Et profecto nihil est: quod sensibus magis inhaereat: ac tenacius insidat auribus: quam quae postrema audire contigerit. Diligentia igitur: atque solertia quantumcunque ars ipsa: et ingenium praestare potuerit, fini maxime adhibenda est: et accomodanda cui quidem: uti sapienter praemonuisti mi Aaron: magis etiam: quam principio attendendum: ac inuigilandum arbitror.</p>
  </div>
  <div type="textpart" subtype="chapter" n="12" xml:id="III.12">
    <head>DE ORDINANDis in contrapuncto consonantiis. Caput .XII.</head>
    <p n="1">AARON</p>
    <p n="2">COnsonantiae omnes: quas supra memorauimus ad contrapuncti rationem pertinent: ac sumi debent. Sed illarum quidem usus uarius est: ac multiplex. Ideo, quomodo illis utendum sit diligenter inspiciamus. Primum igitur cauendum illud est in consonantiis <milestone unit="folio" n="Fiiiiv"/> quas supra perfectas esse ostendimus: ne una generis eiusdem bis: quod proculdubio uitiosum esset, sine alterius consonantiae interpositione locentur. Quare, ut exemplis agamus, et ea fiant apertiora, quae dicimus, quinta non debet quintam statim subsequi, Neque octaua octauam. Est tamen, quando id fieri sine uitio possit. Puta si eodem in loco tres pluresue notae fuerint, et quinta, uel octaua illi opponatur: toties eadem consonantia perfecta, et eodem in loco repeti poterit, quot erunt notae quibus illam opponi uidebis. Ratio autem, quare non deceat tales consonantias eo modo, quo diximus, continuare, ac ita commitere: non alia quidem est, quam quod intermixta uarietas gratiorem melodiam, et suauiorem concentum gignit. In iis enim quibus animus pascitur, simile quiddam accidit, quod illa uidemus efficere, quae corpus alunt: Nam si dulci uino frequenter utaris, ac eodem modo epulis uescare delicatoribus, breui fastidium ea res, et nauseam ingenerabit. FLAMINIVS. Vera perfecto mi Aaron sunt, quae narras, Nam quemadmodum si uinum austerum mixti succedat, et simili modo pulmenta lautiora uarientur, ac sibi per uices illata succedant, multo magis delectare consueuerunt, sic uarietate sua consonantiae quidem longae auribus gratiores imbibuntur, ac illas concinniori modulatu demulcent. AARON. Imperfecte igitur consonantiae tertia, et sexta illis apte succedent, et cum mira uenustate intermiscebuntur. At iisdem imperfectis, eandem, quam perfectis scribimus, seruare legem non oportet: Licet enim eiusdem generis subrogare, quot uelis. FLAMINIVS. Ergo, quemadmodum cibos leuiores libentius frequentamus, et in usu longo magis sapere, ac delectare consueuerunt, optimis autem, ac delicatioribus rarius, ac partius uescimur, et ea ratione longe praestant, et magis in precio sunt, ita quidem in iis consonantiis, quae imperfectae dicuntur, frequentior tractatus facit, ut, quae sunt optimae, ac suauissimae dultiorem quendam sonum, atque concentum efficiant? AARON. Ita profecto est, usque adeo autem uarietas omnis placet, et allicit: ut non solum imperfectas sic miscere perfectis liceat, et utile sit, atque decorum, sed etiam dissonantis, atque discordes non nunquam cursim inserere, ac furtim, quasi aliud agentes non solum conueniat, sed pulchrum quoque sit, atque conducat, quas tamen et breuissimas esse oportet, et ita locari conuenit, ut neque in ingressu, neque in exitu cantilenae conspiciantur, sed inter medias similes fugientibus lateant.</p>
  </div>
  <div type="textpart" subtype="chapter" n="13" xml:id="III.13">
    <head><milestone unit="folio" n="Fvr"/> QVOMODO SECVNDVM PRAECEPTA VETERVM ORDInandae sint consonantiae. Caput .XIII.</head>
    <p n="1">IN disponendis autem, et ordinandis iisdem consonantis illud etiam praetereundum non putamus, secundum praecepta ueterum sic illas inter se coaptari,, atque disponi, ut perfectam uolens consonantiam facere, prius illi uiciniorem praeparet, atque concinnet. Verum ut exemplis agamus: si quintam facere uolet, faciat, ut illam tertia maior praeueniat. At si octauam, sexta item maior, quia illi uicinior est, praeponenda erit. Si uero unisonum, tertia illum minori quia proxima est, praeueniendum esse memineris. Et ita quidem fieri debere, ueterum praecepta nos edocent. Quod ideo nos quoque monere uoluimus, non tanquam sit omnino necessarium, sed quia nihil, quod ignorare sit turpe praetermittendum iudicamus. Hoc autem ideo dixisse uolui, quia lex, et consuetudo seculi huius ita nos consonantias componere non egit. Et profecto neotericos sumos in arte uiros uidimus plerunque huiusmodi morem contemnere, et cantilenas ob id quidem gratiores, ac uenustiores esse.</p>
  </div>
  <div type="textpart" subtype="chapter" n="14" xml:id="III.14">
    <head>QVOMODO PERFECTAE CONSONANTIAE DIVERSI generis sibi inuicem succedant. Caput .XIIII.</head>
    <p n="1">NOtandum illud quoque est, plures diuersi generis perfectas consonantias recte aliam post aliam statim locari sine aliarum, quae imperfectae dicuntur interpositione posse. Ergo unisonum quinta, quintam octaua: octauam duodecima, duodecimam quintadecima subsequi poterit. Idem quoque de reliquis similibus intelligendum est, in quibus talis quidem successio cum uenustate fieri poterit.</p>
  </div>
  <div type="textpart" subtype="chapter" n="15" xml:id="III.15">
    <head>MI CONTRA FA CVR VITARI debeat. Caput .XV.</head>
    <p n="1">PRaetera diligenter ubique cauendum est, ne in perfectis consonantiis Mi contra Fa ponatur. Sunt autem hae in quibus id caueri debet, Diapente, atque Diapason, et Diapentae quidem quattuor in locis talis inuenitur, quorum duo sunt naturales. Reliqui <milestone unit="folio" n="Fvv"/> accidentales: et naturalium quidem primus est a <g ref="#sqb">&#9838;</g> mi ad F fa ut Alterum uero a mi b fa <g ref="#sqb">&#9838;</g> mi acuti in fa F fa ut item acuti extenditur. Quibus quidem in locis quinta: quae de tribus tonis: et semitonio minori constare debet, semitonium unum maius citra plenitudinem suam perdit, Et prior quidem quinta nihil a posteriore, nisi remissione differt: Haec enim depressior est, illa sublimior quod in acutis errigitur. Duae uero, quae accidentales dicuntur, decrementa eadem patiuntur, quarum altera quidem ab E la mi priori in Fa b fa <g ref="#sqb">&#9838;</g> mi acuti euehitur. Altera uero ab E la mi posteriori in Fa b fa <g ref="#sqb">&#9838;</g> mi superacuti attolitur, et haec quidem, et illa sicut priores duae nulla in re: nisi loco differunt: ita ut quantum ad effectum pertinet: duae illae: quae naturales dicuntur, una esse dici possint. Idem quoque de accidentalibus dicendum est Simili de causa mi quoque in octaua contra Fa duobus in locis poni non potest: Nam cum Diapason quinque tonos: et duo minora semitonia complectatur, fit quidem, ut imperfectum sit, et uno minori semitonio fraudetur: et careat. Quod qua ratione fiat, facile constabit ubi locos ostenderimus: in tribus utraque octaua uitium: quod diximus, patitur. Primum igitur Diapason a grauibus in acutas extentum a <g ref="#sqb">&#9838;</g> mi incipiens in Fa: quod est in b fa <g ref="#sqb">&#9838;</g> mi acuto desinit. Secundum uero ab eodem b fa <g ref="#sqb">&#9838;</g> mi exurgens in alterum b fa <g ref="#sqb">&#9838;</g> mi prouehitur. Quae quidem compositio facit: ut et accidentale sit utrunque Diapason: et uno semitonio maiori deficiat. Quintam igitur eiusmodi, et octauam: quia parte fraudantur: quam dixi, et plenitudinem suam non attingunt, tanquam uitiosas et illegitimas cautus in arte, ac diligens modulator eiiciat, ac prorsus eliminet.</p>
  </div>
  <div type="textpart" subtype="chapter" n="16" xml:id="III.16">
    <head>PROBATIO QVINTAE IMPERFECTAE ET OCTAVAE PER MONOCHORDVM. Caput .XVI.</head>
    <p n="1">FLAMINIVS.</p>
    <p n="2">VEllem mi Aarron: quia modo quintam, et octauam imperfectas quando illis semitonium maius deest ostendisti: si qua ratione id apertius deprehendi possit, aperies. AARON. In Monochordo uel organo id facile apparebit. <milestone unit="folio" n="Fvir"/> FLAMINIVS. Memini certe: nunc uenit in mentem, Achillem meum Philerotem Bochium, qui quidem (ut nosti) organi ac instrumentorum eiusmodi peritissimus est, hoc idem dicere solitum. Sed tunc minus talia curabam: quem nunc adeo musice delectat. Quare tu uelim arcanum istud mihi pandas: coniicio enim rem esse cognitu pulcherrimam. AARON. Faciam libenter quod petis. Igitur, si digitis Monochordi tactos (ut uulgus appellat) apprehenderis duos, alterum quidem, in quo est <g ref="#sqb">&#9838;</g> mi alterum, in quo est F fa ut: quintam facies mi re discordem quia plena non est: et semitonium, quod diximus illi abest. Vt autem hoc esse uerum deprehendas, tactum: in quo est F fa ut: dimitte, ac semitonium, quod est inter F fa ut, et G sol re ut apprehende, tantam quintae dissonantiam: quae pauloante imperfecta erat, in suauem concordiam recidisse uidebis. Idem quoque efficies si apprehendens priorem quintam: quae imperfecta erat, ad semitonium sinistrae manus, quod inter A re, ac <g ref="#sqb">&#9838;</g> mi locum habet, eodem modo: quo supra diximus, apprehenderis: Nam ibi perfici quintam: sed adhuc pleniorem, ac magis, quam illam semitonii prioris sonoram inuenies. Quod uero ad octauam imperfectam attinet, quia illi quoque semitonium maius deest, eadem ratione imperfectam esse deprehendes. In decima quoque minore idem uitium reperies: Nam si a D sol re incipiens usque ad F fa ut b mollis acuti progredieris, decimam facies: quam minorem dicimus, quia plenae octauae: quae in D la sol re terminatur ascendens usque ad praedictum Fa tertiam minorem addideris, quam quidem facies continuo maiorem: si eodem modo quo in quinta diximus: semitonium illi maius adiunxeris. Qua quidem ratione cum tertiam maiorem perfeceris: decimam quoque perfectam, hoc est maiorem inuenies. Verum: quia ex huiusmodi experimento: quod in Monochordo et similibus instrumentis fit: et ex tali probatione additi semitonii perfici: quod erat imperfectum: ostenditur: nodus uindice dignus: et illa non uulgaris, aut paruifacienda dubitatio suboritur: ac se se offert: utra pars semitonii in Monochordo: atque similibus inferior: an superior maius semitonium efficiat. Et ex communi quidem sententia maius semitonium superiorem locum tenet. Sed ex iis: quae supra diximus: uideri potuit, inferiorem illi locum esse tribuendum: Nam cum de imperfecta quinta quomodo perfici posset: loqueremur, <milestone unit="folio" n="Fviv"/> ostendimus illam fieri plenam: ac integram, si semitonium pulsetur, quod inter F fa ut, et G sol re ut positum est, quae pars quidem semitonii proculdubio inferior est, quae pars addita quintae imperfectae, cum illam faciat esse perfectam, quis neget, semitonium illud quod partem toni possidet inferiorem, esse maius semitonium? Diximus quoque, eandem quintam parte sinistrae manus perfici per semitonium, quod inter A re, ac <g ref="#sqb">&#9838;</g> mi locatum est, quod semitonium proculdubio superiorem tenet locum. Ex quibus apparet, semitonium, uel sit superius, uel sit inferius quintam perficere. Attamen, cum necessarium sit, semitonium maius, quod solum quidem illam reddere plenam debet, unum tantum habere locum, et quidem (uti omnes asserunt) superiorem, quomodo et qua ratione fit, ut etiam per semitonium minus, quod inferiori parte toni positum est, illa perfici uideatur? FLAMINIVS. Mirum quidem hoc est, et cognitu pulcherrimum. Sed perge quaeso, et quomodo id fiat, aperi. AARON. Dicimus quidem mi Flamini, semitonium maius esse in parte toni superiore, neque id unquam mutare locum, semitonium uero minus sedem in inferiori parte semper habere. Quod autem addito etiam minori semitonio, sicuti supra ostendimus, plena reddi quinta uideatur quae prius adeo quidem imperfecta, et discordans erat, duplici quidem ratione fieri monstrabimus, quarum altera est, quod inter semitonium maius, et minus ea tantum differentia est, quod semitonium maius uno tantum commate semitonium minus superat. Comma uero (ut iam monstrauimus) minima est quaedam toni particula, ut pote nona: Nam tonus (ut dictum est) in nouem commata diuiditur. In Monachordo igitur, atque similibus instrumentis licet in semitonio minori illud comma desit: attamen ideo quidem exigua res est: ut, etiam si absit, nullam dissonantiam ingeneret, quae aureis offendat, sic quidem, ut quinta illa, quae adeo discorserat, ad suauem concordiam, redacta uideatur. Quod tamen in semitonio maiori plenior consonantia fiat, supra quidem ostendimus, cum de semitonio quod inter A re, ac <g ref="#sqb">&#9838;</g> mi est, locuti sumus, ubi, quia semitonium maius suum locum obtinet, hoc est superiorem, resonantius quidam propter socium comma, et magis aures demulcens emittit. Altera uero ratio est, quod Monochordi, ac talium instrumentorum uoces a peritis artis illius, sic temperantur, ut neque tertias, neque quintas, neque sextas ad summum uocis intendat, et minimum <milestone unit="folio" n="Fviir"/> nescio quid adimantur, sic quidem, ut semitonia illa minora tali temperamento in tantum iuuentur, ut in concentu concordent, ac nihil aures offendant. Habes arcanum Flamini minime contemnendum, et ex intima quidem arte depromptum: quod quanti faciendum sit, ipsi artis periti iudicent.</p>
  </div>
  <div type="textpart" subtype="chapter" n="17" xml:id="III.17">
    <head>QVOMODO PARTES MODVLATIONIS INTER se ordinandae sint ac primum de cantu ac tenore. Caput .XVII.</head>
    <p n="1">IGitur ad rationem, et praecepta componendi redeuntes: a cantu quidem, atque tenore principium auspicabimur, et exempla, ut omnia fiant cognitu faciliora, proponemus. Cantum ergo in C sol fa ut locabimus, quod quando fiet, Tenor ab uni sono poterit inchoari, Item a tertia, a quinta, sexta, et octaua, sic tamen, ut omnes hae consonantiae non altiores cantu: sed inferiores inueniantur.</p>
  </div>
  <div type="textpart" subtype="chapter" n="18" xml:id="III.18">
    <head>DE BASSO. CAPVT .XVIII.</head>
    <p n="1">SI tenor cum cantu in unisono fuerit, Bassus debebit in octaua inferiori locum habere, quae quidem in C fa ut erit.</p>
  </div>
  <div type="textpart" subtype="chapter" n="19" xml:id="III.19">
    <head>DE ALTO VBI SIT LOCANDVS. CAPVT .XIX.</head>
    <p n="1">ALtus inter Cantum, et Bassum debet medium tenere locum, et ita temperandus est: ut Basso per Quintam sit altior, Cantu uero per Quartam sit inferior, qui quidem locus in G sol re ut acuto est.</p>
  </div>
  <div type="textpart" subtype="chapter" n="20" xml:id="III.20">
    <head>DE ALIO CANTVS LOCO ET RELIQVARVM PARTIVM. CAPVT .XX.</head>
    <p n="1">SI cantus in D la sol re fuerit, Tenor cum ipso cantu in tertia locetur, quod in b fa <g ref="#sqb">&#9838;</g> mi acuto fiet, tunc Bassus in quinta cum eodem cantu, id autem in G sol re ut acuto continget, esse poterit, quae cum Tenore tertia fiet. Quod quidem ligamen Alti locum infuscabit. Erit enim opus, usque ad G sol re ut superacutum ascendere. Verum, ne in dicto principio idest in D la sol re fiat tanta Bassi distantia, quae quidem distantia, Octaua <milestone unit="folio" n="Fviiv"/> sub tenore idest in <g ref="#sqb">&#9838;</g> mi fieret, et decima minor cum cantu esset: primum quidem ligamen, et locum, quem dedimus supra non remouebimus, suauior enim Inde concentus emanabit.</p>
  </div>
  <div type="textpart" subtype="chapter" n="21" xml:id="III.21">
    <head>DE BASSO ITERVM CVM TENORE. Caput .XXI.</head>
    <p n="1">SI uero Tenorem in quinta cum cantu locaueris, Bassum oportet in octaua, tenori subesse. Quod quidem in Gamma ut continget: eritque cum cantu duodecima. Tunc autem opus: Altum uel in G sol re ut superacuto esse: ut decimaquinta cum Basso resonet uel in b fa <g ref="#sqb">&#9838;</g> mi acuto: ut sit cum Basso decima quidem maior, mi tamen non fa sumendo, uel in quinta supra Bassum: sic enim optimus fiet concentus.</p>
  </div>
  <div type="textpart" subtype="chapter" n="22" xml:id="III.22">
    <head>DE BASSO RVRSVM CVM TENOre. Caput .XXII.</head>
    <p n="1">SIn autem in sexta tenor cum cantu fuerit, tunc Bassus quintam sub tenore postulabit: quae quidem in <g ref="#sqb">&#9838;</g> mi erit: quod quidem <g ref="#sqb">&#9838;</g> mi tunc per b molle cani oportet, propter uocem fa, quae in F fa ut est, siquidem mi contra fa non licere poni, supra quidem in ordinandis consonantiis admonuimus: quia quinta eiusmodi imperfecta est. Altus uero potest in b fa <g ref="#sqb">&#9838;</g> mi acuto poni fa tamen non mi sumendo, ut octauae inferiori consonet, quae quidem, si sumeretur, maiori semitonio abundaret. Potest etiam in F fa ut locum habere, quae quidem uox in duodecima Basso consonabit, Tenori autem in octaua, cantui uero in tertia minori. Melius tamen in b fa <g ref="#sqb">&#9838;</g> mi consonare uidetur. Quod si Bassum in tertia sub tenore posueris: quae fit in D sol re. Altus ex dicto loco b fa <g ref="#sqb">&#9838;</g> mi recedere debet, et cum F fa ut acuto manere: quae quidem distantia erit decima cum Basso minor: quae quia dissonat: et aures ostendit, uitanda est. Satius ergo fuerit, Altum in A la mi re acuto figere, quae quidem erit quinta supra Bassum, tertia cum tenore, Quarta inferior cum cantu. Quae sane consonantia suauis erit, et auribus iucunda.</p>
  </div>
  <div type="textpart" subtype="chapter" n="23" xml:id="III.23">
    <head>DE BASSO ETiam si tenor in octaua cum cantu. Caput .XXIII.</head>
    <p n="1">QVod si tenor in octaua cum cantu fuerit, Bassus ab eadem uoce debet inchoari, uel a quinta superiori, quae in A la mi re acuto est. Altus uero in tertia supra cantum poni debet, quae quidem uox in F fa ut acuto inuenitur eritque decima minor supra tenorem, Sexta uero itidem minor cum Basso <milestone unit="folio" n="Fviiir"/> Possumus etiam Altum in F fa ut graui ponere, et fiet cum tenore tertia minor, eritque eadem consonantia, sed commodior, non enim erit tantus Alti ascensus. Quod si Bassus in tertia tenori suberit Altus in A la mi re constitui debebit: quod quidem ligamen idem est nisi quod locum mutat. Id tamen componentis arbitrio relinquitur. In omnibus autem his ligaminibus illud im primis cauendum est, ne supradictae omnes partes saltim, et per longa interualla, sed per quosdam quasi gradus apte, et comode disponantur, et copulentur, ne canentibus propter nimios saltus, ascensus, ac descensus fiat asper et incommodus. Non tamen negauerim, non posse semper hanc legem seruari. Id autem cum acciderit, diligentis, et cauti compositoris officium erit, per unisonum aliquem, aut pausam mitigare difficultatem illam, ac se canentibus accommodare. Illud tamen quod de tenore in unisono supra diximus, sic quidem intelligi uolumus, posse quidem sic ipsum tenorem inchoari, sed non ultra G sol re ut acutum extendi, Est enim cauendum, ne uox tenorem canentis ultra uires attolatur.</p>
  </div>
  <div type="textpart" subtype="chapter" n="24" xml:id="III.24">
    <head>DE LOCIS ORDINARIIS IN QVIBVS MODVLATIO POTEST INCHOARI. CAPVT .XXIIII.</head>
    <p n="1">ET ne quid uolentem componere nostra diligenti cura praetereat, locos omneis ordinarios, unde modulatio possit inchoari, non modo secundum praesentis aeui morem, sed etiam iuxta ueterum consuetudinem, ostendemus. Primus est ergo in C sol fa ut locus. In D la sol re secundus. Tertius in E la mi re acuto. Quartus in F fa ut secundo. In G sol re ut quintus. Sextus in A la mi re superacuto. Septimus (quanquam admodum raro) in b fa <g ref="#sqb">&#9838;</g> mi secundo. At octauus in C sol fa. Nonus in D la sol. Decimum etiam qui est in E la, quidam his adiiciunt, quem quidem ut pote rarissimum, non alia, quam nouitatis cuiusdam causa usurpant.</p>
  </div>
  <div type="textpart" subtype="chapter" n="25" xml:id="III.25">
    <head>DE DIESI. CAPVT .XXV.</head>
    <p n="1">DE diesi quaedam supra: prout res, ac locus exigere uidebatur, diximus: ubi de semitonio tractauimus. Sed nunc: quoniam quasi membra ad suum corpus reducimus, hoc est ipsam modulationem <milestone unit="folio" n="Fviiiv"/> formamus, rem cognitu pulchram, et scitu necessariam minime praetereundam putauimus. Diximus, ubi de semitonio egimus: illum quidem treis uoces, uerum per spatia imperfecta complecti: unde nomen illi: quasi non sint pleni duo toni, inditum esse monstrauimus: Neque uim suam, ac proprietatem mutat. Verumtamen ubicunque uideris in modulatione diesim illi appositam, scito ibi tonum quidem imperfectum sic augeri, ut de minori semitonio in integrum tonum pertranseat, siquidem tali diescos signo, ac indicio imperfectae illi uoci semitonium maius adiicitur, ac tonus integer efficitur. Illud tamen memoria tenendum est, hoc tantum in ascensu fieri. Vbi uero in descensu diesim eandem uideris, scito rem fieri quidem admodum superiori contrariam, additur enim ascendendo semitonium maius, et ex semiditono ditonus integer emergit, Contra descendendo subtrahitur tantumdem, atque surripitur: quantum ascendendo erogaueras: Nam qui amoto diescos signo tonus integer erat, eadem apposito in semitonium minus, ut est mi fa semitonio maiori fraudatus exhauritur.</p>
  </div>
  <div type="textpart" subtype="chapter" n="26" xml:id="III.26">
    <head>QVOMODO PLVRES TERTIAE PLVRESQVE SEXTAE alia post aliam locari possint. Caput .XXVI.</head>
    <p n="1">SVpra, cum de Tenore cum Cantu loqueremur, quia unius tertiae tantummodo, ac sextae mentionem fecimus, errorem qui suboriri posset: ac dubitationem tollendam putamus: ut, quae in consonantiis supra diximus, in extruenda modulatio ne ipsa uera esse comprobemus. Nunc ergo quomodo plures tertiae, pluresque sextae alia post aliam locari possint, explicabimus: et modum, qui seruari debeat, componere uolenti facilem, et apertum monstrabimus. Nam si antedictum Tenoris cum cantu ordinem seruare quis uelit, consonantiae sibi inuicem non respondebunt. Vt autem exemplo id: quod dicimus ita esse constet, Cantum in D la sol re ponemus, Tenorem uero in tertia idest in b fa <g ref="#sqb">&#9838;</g> mi: sicut dictum est, inferiori locabimus: Bassum uero in G sol re ut acuto statuemus, quae quidem erit Quinta cantu inferior. Altus deinde in G sol re ut superacuto constituatur. Quod uero Tenor in dicto ligamine cum cantu ad aliam tertiam progredi non <milestone unit="folio" n="Gir"/> possit: exemplo patebit. Moueatur de loco D la sol re cantus: et in E la mi acutum ascendat. Tenor in alia tertia, sicut prius erat subsequatur: quae in C sol fa ut erit: fiet quidem: ut Bassus non possit antedictum ordinem seruare: erat enim quinta cum cantu: qui cantus in D la sol re erat: Bassus autem in G sol re ut acuto. Ergo si Cantus in praedictum E la mi transferatur: et Bassus eodem modo per quintam progrediatur: idest per quintam sequatur, uitium: quod maxime cauendum diximus, exoritur: siquidem quinta statim post quintam subsequitur: quod quidem fieri non debere rationibus: supra monstrauimus. Idem uitium in aliis quoque accideret ligaminibus: Nam plures continuatae fierent, eiusdem generis consonantiae: quae uitiosam proculdubio modulationem redderent. Quod quidem ne acidat: quid et quando faciundum sit diligenti ordine monstrabimus. Primum igitur liberum componenti relinquimus: ut unde uelit incipiat. Postea uero si per duas: treis: quattuor: aut plures tertias ascendendo, uel descendendo uoluerit tenorem cum cantu procedere: per ipsas quidem tertias hac modo ascendat, uel etiam descendat: ut cantus ipse a D la sol re incipiat: et gradatim: idest nota post notam usque ad G sol re ut superacutum progrediatur. Qui quidem progressus si fiat sociatus cum dicto tenore per tertias quattuor ab antedicto b fa <g ref="#sqb">&#9838;</g> mi inchoando: et usque ad E la mi acutum procedendo: prima quidem tertia in dicto b fa <g ref="#sqb">&#9838;</g> mi ordinata sub cantu sub se Bassum habebit in octaua: quae quidem in <g ref="#sqb">&#9838;</g> mi erit: quod tunc quidem in b molle transferri non debet, et erit cum cantu decima. Altus uero uel cum cantu, uel cum tenore in unisono sit, quia locus illi proprius deest: quem in F fa ut graui habet. Ratio autem est quia quinta cum Basso imperfecta esset: quae quidem, sicuti patet, inter <g ref="#sqb">&#9838;</g> mi, et F fa ut est. In F fa ut autem acuto locari non potest: nam fieret ibi quoque quinta imperfecta cum dicto tenore, qui supradicto b fa <g ref="#sqb">&#9838;</g> mi positus est: nec basso etiam respondere posset: quia in duodecima quidem imperfecta est. Quae sane coniunctiones, ut supra ostendimus, tolerabiles non sunt. Altus igitur propter eiusmodi imperfectarum dissonantiam in praedicto unisono relinquendus est.</p>
  </div>
    <div type="textpart" subtype="chapter" n="27" xml:id="III.27">
    <head>QVOMODO PLVres sectae componi queant. Caput .XXVII.</head>
    <p n="1"><milestone unit="folio" n="Giv"/> VErum, ut noueris plures etiam sextas componere, quemadmodum compositionem per tertias demonstrauimus: quae possunt ascendere, atque descendere quomodo per sextas id quoque fieri oporteat ostendemus. Igitur, si cum quattuor: cum quinque: pluribusue sextis progredi uoles: scito, posse te Bassum in quinta sub tenore, uel tertia inchoare: quae quinta cum cantu decima fiet: Tertia uero illa fiet octaua. Si cum prima sexta Bassus incipiet in quinta, secunda sexta erit tertia, Tertia uero itidem sexta fiet quinta, quarta autem tertia, quinta uero quinta cum dicto tenore ueniet, et hunc ordinem in omnibus, quotcunque in ascensu inueneris, atque descensu seruabis. Sed ne forte in descensu impliceris, ac inuolaris ambiguus, illud meminisse te oportet, ut si forte in tenore, uel cantu breues, semibreues ac minimae fuerint breues, quae in Basso erunt, in duas semibreues diuidas. Si uero semibreues in duas partiaris minimas, et ex altera quidem parte quintam unam, ex altera uero tertiam facias, et sic quidem a quinta ad tertiam: a tertia progredieris ad quintam quamdiu cum dictis sextis cantus uel tenor processerit. Poteris etiam, si uoles, integras relinquere notas, quas diximus. Quod uero ad altum attinet illum quidem in iis locis constitues: in quibus recto poterit ordine progredi. Verum illud semper memineris, et caueas, ne duas perfectas consonantias, quod iam toties non ab re monuimus, coniungas, semper enim in dicto processu Altus suos commode locos habebit. Quod si tenor: uel cantus ab antedictis remouebitur sextis, secundum modum aliorum contrapuncti ligaminum erit faciundum, sicut in tertiis ante monstrauimus.</p>
  </div>
  <div type="textpart" subtype="chapter" n="28" xml:id="III.28">
    <head>DE ORDINATIONE SEXTAE TENORIS CVM CANTV. CAPVT .XXVIII.</head>
    <p n="1">SI uoles, ut tenor cum Basso sextam unam faciat, quanquam id minus usu receptum est, da operam semper, si fieri possit, ut octaua sequatur. Quod si plures forte facere sextas uolueris, nihil impedimus, modo in duabus tantum partibus: aut ad summum tribus id fiat. Quod si in tribus, tertiam oportebit in medio duarum locare idest in quarta Diatessaron uoce sub prima parte. Quando autem melius sit ob tale quidem ligamen <milestone unit="folio" n="Giir"/> Bassum in dictam octauam desinere, exemplo, ut pateat faciam. Ergo cantum in F fa ut acuto ponamus, et Fa fa dicamus, et eodem ligamine tenor progrediatur, quod erit primum fa cum dicto tenore in sexta, secundum uero in quinta, quam licet imperfecta sit, concedimus, cum cantus ad tertiam procedat quia fit audienti grata, et ultima quoque ad tertiam. Sic quidem oportebit, Bassum sub tenore desinere in octauam idest ut primum fa: et secundum cum Basso in decima societur, et in alia decima, cum cantu sequatur, et sic quidem quinta cum tenore: sexta et octaua fiet. Hoc pacto concedetur, ut fieri sextae Bassi cum tenore possint. Verum, ne prolixitas fastidium ingeneret: quamuis alia quidem multa adhuc dici possent, talibus finem imponam, atque ad ea, quae de tertiis adhuc dicenda restant orationem conuertam.</p>
  </div>
  <div type="textpart" subtype="chapter" n="29" xml:id="III.29">
    <head>DE SECVNDA TERTIA TENORIS CVM CANTV. CAPVT .XXIX.</head>
    <p n="1">SEcunda uero Tertia Tenoris cum cantu sub se Bassum in sexta debet habere. Ea fiet in E la mi graui: quae Cantui octaua continget. Altus uero in G sol re ut acuto constituatur, fietque supra Bassum Tertia, et semper fieri debet permanente tali partium ligamine. Quod si forte dictus Altus difficilis canenti fieret, incommodusque, uel unisono memineris, uel pausa duritiem eiusmodi, ac difficultatem lenire.</p>
  </div>
  <div type="textpart" subtype="chapter" n="30" xml:id="III.30">
    <head>DE ORDINATIONE TERTIAE, TERTIAE TENORIS CVM CANTV. CAPVT .XXX.</head>
    <p n="1">TErtia uero tertia tenoris eiusdem cum cantu octauam habeat. Post illam sexta sequatur, quae cum Cantu Decima fiet. Altus uero in quinta supra Bassum locetur. Quod si forte fieret canenti difficile, ad unisonum, uel pausam (uti iam monuimus) confugiendum erit. Poterit etiam in F fa ut locum habere, idest in Tertia, quae supra Bassum fiet. Sed is locus neque in iis, qui canunt, neque in ullis musicis instrumentis <milestone unit="folio" n="Giiv"/> uenit audienti gratus: sicut in hoc ligamine: uidelicet F fa ut patet: siquidem tertia est supra Bassum minor: quae proculdubio discors est. Quare, si dictum ligamen facere uolueris: ut illam amoueas dissonantiam, opus erit: Fa, quod in cantu consonat: per Diesim suspendere: quo quidem suspenso illud sequetur: ut Altus etiam suspendatur. De talibus autem suspensionibus concordia conflabitur: fiet enim augmentum, et tertia: quae supra Bassum minor erat, maior emerget, et ipse cantus cum Basso decimam quidem attinget maiorem, fietque gratissimus auribus concentus. Verum, quia hoc facere ad peritiores tantum pertinet, ne minus exercitati nimium hac in re laborent, atque ut res fiat facilior, in primo: quod diximus, ligamine consistendum erit. Et hic quidem ordo in caeteris locis ascendendo seruabitur: in tertiis scilicet omnibus, quotcunque intercident. Hoc tamen si quidem intelligi uolo: ut primus quidem in hac tertia Tertia datus, atque praescriptus est modus (nam duo sunt) diligenter seruetur: idest ut post primam octauam cum dicto tenore semper sexta sequatur, post sextam alia cum dicto tenore octaua: Et hoc quidem toties fiat, quoties opus fuerit: Nam sic per uices, ac successiones octauae, ac sextae procedendum erit, quamdiu res exiget. Verum illud semper memineris, hunc ordinem in ascensu tantum esse seruandum. Altus ipse in tertia supra Bassum ponatur, post tertiam uero quinta supra cum dicto basso locetur, et post quintam alia item tertia: et sic tertia, et quinta sibi per uices, quamdiu fuerit opus, succedant, ac idem ordo seruetur, quem in octaua et sexta sibi succedentibus paulo ante monstrauimus.</p>
  </div>
  <div type="textpart" subtype="chapter" n="31" xml:id="III.31">
    <head>QVOMODO TERTIIS IISDEM IN DESCENSV SIT VTENDVM. CAPVT .XXXI.</head>
    <p n="1">SI forte antedictum ordinem in descensu seuare uolueris idest ut cantus: qui in G sol re ut sit (de superacuto loquor) usque ad D la sol re descendat: et idem per tertias faciat tenor ab E la mi secundo in b fa <g ref="#sqb">&#9838;</g> mi acutum descendendo, necesse erit, Bassum in decima sub tenore ponere. Is autem locus in C fa ut erit, quae duodecima fiet cum cantu consonantia. <milestone unit="folio" n="Giiir"/> Altus uero in quinta sub cantu locandus erit, quae quidem octaua supra Bassum continget. In secunda uero tertia Bassus in octaua erit inferiori, quae cum cantu in decimam euadet minorem. Altus uero supra in quinta cum Basso, quae quidem cum tenore Diatessaron fiet, cum cantu uero suberit sexta. Tertia deinde tertia Bassum in decima sub se postulabit, quae quidem in A re est et duodecima cum cantu respondet. Altus uero in octaua sit supra Bassum. Ex quo quidem ligamine, quinta cum cantu, at sub tenore tertia respondebit. Quarto aut loco Bassus tenori suberit in octaua, idest in <g ref="#sqb">&#9838;</g> mi, sed non per b molle cantato, nam sic dictam octauam redderet imperfectam, et ita cum cantu decima continget. Ex hoc autem ligamine non extabit locus, ubi Altus possit constitui, in dicto enim ligamine locum non misi in D sol re habet, quae quidem erit supra Bassum tertia sed duriuscula. Quare melius in F fa ut graui, et acuto ponetur, hac tamen lege: ut dictum ligamen per b molle canatur, quia in iis quidem locis ob eas, quas adducemus, causas, tollerabilis non est. Nam si in F fa ut acuto locum illi dare uoluerimus, duodecima quidem imperfecta cum Basso respondebit. Quinta quoque cum tenore imperfecta quae quidem inter ipsum F fa ut, et b fa <g ref="#sqb">&#9838;</g> mi acutum: et inter <g ref="#sqb">&#9838;</g> mi, et F fa ut graue reperitur. Quae quidem consonantiae sicut iam saepe ante diximus, euitandae sunt. Quare ne hoc accidat, et recte omnia quadrent, restat, ut non nisi in D sol re locum apte sorciatur, et antedictus Bassus in hoc quarto loco minime quidem in octauam terminabitur, sicuti supra monstrauimus, sed nota, uidelicet illa, quae sub societate tertiae Tertiae respondet, in duas parteis diuidenda erit, puta si semibreuis fuerit ad duas minimas redigenda, et prior quidem pars decima cum tenore facienda, quae cantui duodecima respondeat, et sub Alto fiat octaua. Altera uero eiusdem notae pars octaua quidem cum tenore, decima uero cum cantu fiat. Altus autem supra cum Basso in quinta societur, sic quidem, ut in Alto nota diuidatur, sicut in Basso faciundum erit. Postea uero in antedicto quarto loco Bassum in decima sub tenore constituere oportebit, ut duodecima cum cantu fiat. Ex hoc autem illud eueniet, ut Altus supra Bassum in octaua inueniatur, in tertia uero sub tenore, in quinta denique cum cantu <milestone unit="folio" n="Giiiv"/> et sic quidem proprium habebit locum, et gratissimam pariet Harmoniam. Quare in caeteris quidem modis uel in ascensu, uel in descensu, uel gradatim, uel saltim dictae tertiae tenoris cum cantu reperientur, aptandi, et accomodandi erunt Bassus, et Altus quo meliori modo fieri poterit, dummodo contra praecepta quae supra tradidimus, non fiat, praecipue uero, ne duae perfectae consonantiae altera statim post alteram sequantur.</p>
  </div>
  <div type="textpart" subtype="chapter" n="32" xml:id="III.32">
    <head>QVID FACIENDVM VBI TENOR IN OCTAVA CVM CANTV. CAPVT .XXXII.</head>
    <p n="1">SI Tenor cum cantu in octaua fuerit, Bassus quidem, si commode fieri poterit, ad unisonum debebit, aut ad quintam superius cum tenore deduci. Si Bassus in quinta cum tenore fuerit, Altus supra tenorem in tertia, uel in octaua locandus erit. Quod si aliquibus in tenore quartis cum cantu, re sic exigente, uti uolueris, quanuis eiusmodi ligamina ad Altum pertineant, non impedimus, dummodo semper illi Bassus in quinta subsit, Altus autem supra Bassum in decima, uel tertia ponatur, Sed magis decimam probamus. Paruam quintae mentionem facimus, quia in partibus tenoris cum cantu sociari parum quidem grata est. Hoc autem autem ob difficultatem accidit, quae canenti suboritur ex ligaminibus, quae in Bassis acciderent ad pronunciandum difficilibus. Vbi autem commodius poni queat, dicemus. Igitur, uti mihi quidem uidetur: toleranda in principio quinta est: quia, sicut uidere poteris, admodum grata contingit. Quare cum in ipso principio Tenorem cum cantu in quinta sociabis, non aliam in Basso consonantiam supposueris, quam octauam. Altum uero supra Bassum in decima locabis. In medio autem cantilenae per raro ponuntur quintae, nisi maximum adhibeatur artificium. Exemplo id quidem ostendam. Quando periti compositores uolunt eiusmodi quinta uti, iam animo suo praesumpserunt, ac praecogitarunt, in confugio pulchrae alicuius coronae, siue receptus conquiescere: et ad unam tertiam deuenire, quemadmodum ex iis patere poterit, quae subiiciemus, Cantus in A la mi re supradicto erit, quo <milestone unit="folio" n="Giiiir"/> in loco duae semibreues repetentur, ac bis la la dicetur. At postquam duae illae notae dictae fuerint, uno tantum gradu et uoce in G sol re ut superacutum descendetur, in quo quidem loco quiescetur, ac respirabitur. Tunc tenor sub prima illam uoce, quae est la per sextam procedet, quae in C sol fa ut est. Illa uero secunda uox la per quintam progreditur, quae in D la sol re inuenitur, et statim per tertiam unam, quae est in E la mi (uti dictum est) ad dictam coronam, seu respiramen se se recipiet, et in dicta consonantia consistet, quae quidem audienti amica, et admodum grata est. Etiam ob societatem Bassi, quae in prima, et secunda erit nota, cum cantu in decima: et in prima illa nota cum tenore in quinta respondebit, in secunda uero nota in sexta. In tertia deinde tenoris nota la, quae in E la mi est, cum dicto cantu erit in decima, et cum tenore in octaua. Altum uero stantibus iis, quae dicta sunt, sic ordinabimus, ut contra duas illas notas la la, quae sunt in cantu duas ponamus octauas. Post uero antedictum respiramen ipsum Altum in quinta supra Bassum terminabimus quae cum cantu fiet sexta, quarta cum tenore. De quo quidem ligamine suauis harmonia manabit. Hac ratione quinta, de qua diximus, in media quidem modulatione non modo tolerabilis fiet, sed etiam illi decorem, ac uenustatem afferet.</p>
  </div>
  <div type="textpart" subtype="chapter" n="33" xml:id="III.33">
    <head>DE MODO COMPONENDI FACILIORE AC EXPEDITORE. CAPVT .XXXIII.</head>
    <p n="1">SCIO EQVIDEM ACCIDERE POSSE ut praecepta, quae de ratione componendi hucusque tratradidimus, paulo difficiliora minus eruditis uideantur. Quare, cum labor hic noster prodesse omnibus maxime studeat, faciliorem talibus, ac minus artificiosam ad componendum quasi manum porrigentes ac planiori tramite deducentes uiam aperiemus, ut si forte superiora praecepta propter imbecilitatem reformidauerint, et pollentibus ingenio, ac eruditione maiori esse relinquenda putauerint, habeant ipsi quoque uiam, qua sicut peritiores in praeceptis superioribus, se condendae cantilenae cognitionem assequi posse arbitrentur.</p>
  </div>
  <div type="textpart" subtype="chapter" n="34" xml:id="III.34">
    <head><milestone unit="folio" n="Giiiiv"/> DE ALIA STRVCTVRA CANTILENAE. CAPVT .XXXIIII.</head>
    <p n="1">SI cantilenam formare uolueris, in qua Tenorem in unisono socies, Bassum debebis in octaua, uel in Decima subiungere. Tunc Altus in quinta supra Bassum constituatur, si Bassus ipse in octaua fuerit. Quod si in Decima, tunc Altus in octaua superiori locum habeat. Verum ligamen quod prius dixi, erit melius, atque suauius. Quod si per Tertiam sequeris, octauam quidem exigeret. Verum, quia primum una quidem cum dicto tenore octaua sequitur, Bassus cum tenore in Decima sociabitur. Altus uero supra Bassum in octaua. Et quoties Tenorem in Tertiis cum Cantu inueneris toties Bassum in octaua, Altum in Quinta supra Bassum constitues, nisi forte ascensus quispiam, uel descensus canenti incommodus, ac difficilis inciderit. Quod si forte continget ad pausam uel unisonum recurrendum erit. Praeterea si tenor in sexta cum cantu fuerit, semper Bassus in quinta sub tenore, Altus uero in octaua supra Bassum locetur. Quod si dicta octaua forte incommoda fuerit, Tertiam supra dictum facere Bassum poteris: et hoc quidem, quamdiu possit, seruandum erit. Quod si non possit ad opem unisoni, uel pausae (ut saepe iam monuimus) confugiendum erit.</p>
  </div>
  <div type="textpart" subtype="chapter" n="35" xml:id="III.35">
    <head>DE INDICIBVS CANTILLENARVM ET CADENTIIS. CAPVT .XXXV.</head>
    <p n="1">DVo sunt in usu cantilenis indices, qui quoddam canenti respiramen, et quietem indicant, et has quidem coronatas uulgo appellant, illos autem reditus, quos Retornellos communis sermo nuncupat. De quibus quidem indicibus aliqua nobis dicenda putauimus. Coronata quidem signum, ac index est, ui passim in cantilenis est uidere, qui docet, ibi paulisper esse quiescendum. Sed talium quidem indicum lex certa non praescribitur, si quidem componentis arbitrio relinquuntur. At uero cadentia termini cuiusdam indicium est, Nam, ubi fit, ibi terminari cantum, uel partem ipsius aliquam indicat. In multis enim locis <milestone unit="folio" n="Gvr"/> antequam ad finem cantus ipse perueniat, fieri solent, quanquam multae sunt quidem cantilenae, quarum finem uarium admodum esse cernimus, quia (uti componenti libuit) uel per Redditum, uel per Coronatam terminari uidemus. Verum, ut sciat unusquisque quonam modo intelligendae sint cadentiae iuxta seculi huius consuetudinem, locos omneis ad faciendum illas necessarios, quaeque suspense sint, et quae non. Item quomodo in cantilenis disponendae sint quia sunt admodum necessariae, suo quidem ordine declarabimus.</p>
  </div>
  <div type="textpart" subtype="chapter" n="36" xml:id="III.36">
    <head>CADENTIARVM GENERA DVO. CAPVT .XXXVI.</head>
    <p n="1">CAdentiarum quidem, quod in primis sciendum est, duplex est compositio. Hinc fit: ut illarum genera sint duo: Nam aliae quidem sunt simplices, duplicatae uero aliae. Et simplices quidem sunt, cum prima nota semel tantum pronunciatur, ut, cum dicitur FA MI FA. SOL FA SOL. Duplicatae uero, cum prima illa nota repetitur, et dicimus FA FA MI FA. SOL SOL FA SOL. Idem est de caeteris intelligendum. Tales igitur duplicate uocantur. Vt autem in tali cadentiarum differentia scire possis, quid tibi agendum sit, illud memoria tenere debebis, quod quando in Cantu FA FA MI FA dicetur in C sol fa ut oportebit tenorem in octaua subesse, uel in sexta, quae quidem octaua in C fa ut erit. Igitur, si prima illa tenoris nota priori fa, quod est in cantu respondens octauam fecerit, secundum fa septimam faciat. Tertia uero idest MI, quae non ipso ordine: sed re ultima est, in sexta respondeat. Hoc ubi feceris, cum terminatione ipsa, siue cadentia, hoc est cum ultimo fa deuenies in octauam, et gratissimus fiet concentus. Quod si tenor cum antedicto primo fa sextam fecerit, secundum illud FA septimam reddat. Tertia uero nota MI fiat sexta, et ultimum FA similiter in octauam desinat. Et sic ubicunque fuerint duplicatae cadentiae per octauam terminari, uel sextam poterunt. Illud sciendum est in prima cadentiae nota tenorem cum cantu facere quintam posse. Sed reliquarum cadentiae ipsius notarum, quem dedimus, ordo seruandus est.</p>
  </div>
  <div type="textpart" subtype="chapter" n="37" xml:id="III.37">
    <head>DE CADENTIIS SIMPLICIBVS. CAPVT .XXXVII.</head>
    <p n="1"><milestone unit="folio" n="Gvv"/> VBi uero cadentiae simplices fuerint, puta Fa mi fa, poteris, ut tibi lubebit, cum priori fa sextam facere, uel octauam. Si sextam feceris, alteram sub mi sextam facere debebis. At si octauam malueris, facito, ut illam sexta subsequatur. Tertio autem loco similiter in octauam desinas, ut recto cantum, et grato fine concludas.</p>
  </div>
  <div type="textpart" subtype="chapter" n="38" xml:id="III.38">
    <head>QVOMODO SINT ORDINANDAE DVPLICATAE CADENTIAE. CAPVT .XXXVIII.</head>
    <p n="1">VErum, quia potest accidere, ut praecepta de hac re, quae tibi proposui, tanquam paulo difficiliora non satis perceperis, ut plenius tibi faciam satis, et nihil ultra desyderes: apertiorem adhuc ordinem in praedictis cadentiis tibi proponam et cuilibet cadentiae iuxta progressum supra monstratum, ut omnia faciliora fiant, tenorem, bassum, et altum sociabimus. Igitur sub prima cadentia, FA MI FA, uel SOL FA SOL tibi sic faciundum erit. Sub priori quidem Fa tenor, si octauam fecerit, sub MI sextam reddet dicendo VT RE VT de C fa ut. Si uero sextam, MI RE VT consonabis. Quod uero ad Bassum attinet, hoc tibi seruandum erit, ut cum prima tenoris nota Bassus tertiam faciat, cum secunda, quintam cum ultima uero, octauam coniungat inferriorem, si tamen id commode fieri poterit: si non poterit, ad unisonum, uel quintam supra tenorem se recipiat, Nam finem huiusmodi liberum componenti relinquimus: praeter quam in cadentia in superacutum A LA MI RE desinente, in qua non poteris eo modo teminare, praecipue, si tenor sub indice b mollis cantetur, nam si dictum sequi ordinem uelles: quinta fieret ante Bassi terminationem cum tenore imperfecta: quae ab E la mi graui incipiens in b fa <g ref="#sqb">&#9838;</g> mi acutum extenditur. Ideo explosa quinta tertia erit admittenda. At si eiusmodi cadentia per ordinem <g ref="#sqb">&#9838;</g> quadri cantetur, prior quidem modus conceditur, ad cuius ordinem Altus in prima supra Bassum nota in quinta, uel sexta locabitur. In secunda uero nota in octaua, et sic etiam terminabitur, nisi forte Bassus in quintam supra tenorem <milestone unit="folio" n="Gvir"/> desineret, qui quidem naturalis est Alti locus. Quare quoties hoc acciderit, necesse erit ad tertiam confugere ipsi Basso inferriorem. Facies idem in caeteris, demptis tamen locis incongruis, in quibus erit opus aliam recipi consonantiam.</p>
  </div>
  <div type="textpart" subtype="chapter" n="39" xml:id="III.39">
    <head>DE LOCIS CADENTIARVM ORDINARIIS AC ILLARVM SVSPENSIONIBVS. CAPVT .XXXIX.</head>
    <p n="1">VErum ut clariora fiant, quae ad cadentias pertinent omnia, et certo quidem ordine faciliora, ponemus locos: ac dicemus puta, FA MI FA. SOL FA SOL, et primum quidem FA MI FA per <g ref="#sqb">&#9838;</g> quadrum canetur. Secundum autem, idest SOL FA SOL per b rotundum. Vtrunque in C sol fa ut inuenietur. Secundo autem loco RE VT RE: uel LA SOL LA: uel SOL FA SOL per naturam acutam per b molle graue, per <g ref="#sqb">&#9838;</g> quadrum acutum, in D LA SOL RE. Tertio MI RE MI, aut LA SOL LA per naturam acutam, ac per <g ref="#sqb">&#9838;</g> quadrum, item acutum in E LA MI secundo. Quarto FA MI FA per naturam tantum acutam in F fa ut acuto. Quinto SOL FA SOL, aut RE VT RE per eandem naturam et per b molle acutum in G sol re ut superacuto. Sexto LA SOL LA, aut MI RE MI, aut RE VT RE, et quidem LA SOL LA per naturam acutam. MI RE MI per b molle acutum. RE VT RE per <g ref="#sqb">&#9838;</g> quadrum superacutum in A la mi re superacuto. Septimo autem loco FA MI FA per b molle acutum, aut MI RE MI per b quadrum superacutum in b fa <g ref="#sqb">&#9838;</g> mi superacuto. Octauo FA MI FA per <g ref="#sqb">&#9838;</g> quadrum superacutum, aut SOL FA SOL per b molle superacutum in C sol fa nono SOL FA SOL per <g ref="#sqb">&#9838;</g> quadrum superacutum. LA SOL LA per b molle superacutum in D la sol. Decimo ac ultimo loco sed quod rarissime contingit, LA SOL LA tantummodo per <g ref="#sqb">&#9838;</g> quadrum superacutum in E la. Id autem, quia sicut dixi, rarissimum est arbitrio componentis relinquitur. Ergo ex his, quae dicta sunt, atque ex ordine quem monstrauimus cadentiae quidem locos habent numero decem. Sed re uera: ac nomine ipso quinque tantum sunt, uidelicet RE VT RE. <milestone unit="folio" n="Gviv"/> MI RE MI. FA MI FA. SOL FA SOL. LA SOL LA Sciendum autem illud est, cadentias omneis, quae terminatae per tonos monstrantur, debere supspendi, et primum quidem secundum ordinem locum tenet RE VT RE. Sequuntur autem MI RE MI. SOL FA SOL. LA SOL LA. Quae uero per semitonium pronunciantur, suspendendae non sunt, sicut FA MI FA: Nam haec quidem naturalem secum habet suspensionem. Cuius sane rei quia supra quidem nulla quidem mentio facta est, quomodo se habeant, et componendae sint nunc praemonstrabimus.</p>
  </div>
  <div type="textpart" subtype="chapter" n="40" xml:id="III.40">
    <head>DE DVOBVS SVSPENSIONVM modis. Caput .XL.</head>
    <p n="1">PRaedictarum autem suspensionum duo sunt modi quorum alter rationis est, uel compositionis, alter (uti nobis est mos dicere) signi. Id autem signum figura dieseos est quae posita sub ea nota: quae suspendenda est eorum causa, qui minus periti sunt: illam quam dixi, suspensionem indicat.</p>
  </div>
  <div type="textpart" subtype="chapter" n="41" xml:id="III.41">
    <head>QVANDO SVSPENdendae non sunt cadentiae. Caput .XLI.</head>
    <p n="1">SVpra diximus omnes quidem cadentias, quae per tonos terminantur, suspendi et id quidem generaliter, ac naturaliter dictum uolumus. Id autem intelligendum est, quam tenores per duos tonos procedunt hoc pacto VT RE VT, uel MI RE VT, uel sic RE MI RE, tunc enim superior cadentia suspenditur, ut ab RE VT ad VT de D la sol re ipsum VT suspendendum erit propter sextam minorem, quae in MI, quod est in E la mi graui nasceretur. Et si maiori sexta opus fuerit uti hic modus suspendendi seruandus erit. Sed ut res apertior: et facilior fiat, scito, quoties tenor per unum semitonium ante ipsam terminationem procedat, cadentias cantus, quamuis per tonum respondeant, non suspendi, quia perfectum ibi siue maius Hexachordon inuenitur, ut ab E la mi graui ad F fa ut graue. Idem ab A la mi re acuto ad b fa <g ref="#sqb">&#9838;</g> mi acutum contingit per b molle cantatum, et ab eodem b fa <g ref="#sqb">&#9838;</g> mi ad C sol fa ut, idem in caeteris fiet locis. Huiusmodi autem suspensiones, ut meliores fierent consonantiae sunt inuentae.</p>
  </div>
  <div type="textpart" subtype="chapter" n="42" xml:id="III.42">
    <head>DE DVOBVS LOCIS CAdentiarum tenoris. Caput .XLII.</head>
    <p n="1"><milestone unit="folio" n="Gviir"/> REstant explicandi duo loci, qui terminationem tenoris idest cadentiam habent, cum tenor ipse: et cantus etiam per duos tonos procedit: qui quidem ipsius cantus toni a C sol fa ut ad b fa <g ref="#sqb">&#9838;</g> mi per mi molle cantatum fiunt. Eius etiam tenor per duos tonos procedet: quorum quidem tenorum principium est in C fa ut dicendo ut re ut: et supra ipsum erit fa cantus scilicet in b fa <g ref="#sqb">&#9838;</g> mi: hoc est in sexta minori, ideoque dictum fa suspendetur, et sextam faciet maiorem ante ultimam ipsius cadentiae octauam. Et hinc fit, quod quando tenor per duos tonos: et cantus etiam procedit, dictus primus tonus, in cantus suspenditur. Et sic quidem ex duobus locis alterum habes. Secundum autem locum per Diapason inuenies: quod a C sol fa ut ad C sol fa progreditur, qui quidem sic suspendi debet, ut primus: loco enim tantum differunt, cum alter in grauibus, alter in acutis inueniatur.</p>
  </div>
  <div type="textpart" subtype="chapter" n="43" xml:id="III.43">
    <head>DE SECVNDO LOCO PER Diatessaron. Caput .XLIII.</head>
    <p n="1">IN secundo autem loco exemplum tale erit. Secundam quidem partem (nam cantus primam tenet) per quartam cantui subiicemus in G sol re ut superacuto, tam per b molle, quam <g ref="#sqb">&#9838;</g> quadrum cantato. Tertia uero pars in E la mi locabitur acuto: et sexta cantui consonabit. Quarta in Diapason sub cantu: quae quidem in C sol fa ut erit. Quinta sub eodem cantu consonantiam reddet undecimam: quae quidem in G sol re ut acuto est. Sexta in E la mi graui: quae ipsi cantui decimatertia respondebit. Septima in C fa ut: quae cum cantu decimaquinta fiet. Quae quidem ligamina secundum ordinem ipsum naturalem inferius nequeunt descendere. Si tamen ad ea descendere loca uolueris, per unam partem non poteris, per duas poteris: Ratio quidem est, quod per unam descendens Diatessaron sub Gamma ut facies: quae quidem dissonantia Diapente inferius exposcit: qui sane tum propter nimium descensum, ac uocis profunditatem tum propter linearum accidentalium necessitatem, et componenti, et canenti fieret admodum incommodus. Si tamen libuerit, talem poteris accidentalem ordinem sequi: Nam quae supra de duobus dixi locis, uelim, secundum naturalem ordinem dicta intelligi. Poteris, aliam quoque partem supra primum cantum constituere: quae <milestone unit="folio" n="Gviiv"/> quidem in E la mi tertiae maior fiet, et octo partes naturales, et commodae quidem coniungetur. Vt autem antedicta ligamina ob numerositatem inter se differentia esse dignoscantur, indicio <g ref="#sqb">&#9838;</g> quadri, et mollis demonstranda erunt.</p>
  </div>
  <div type="textpart" subtype="chapter" n="44" xml:id="III.44">
    <head>DE LIGAMINVM DIFFERENTIA PER <g ref="#sqb">&#9838;</g> QVADRVM AC ROtundum compositorum. Caput .XLIIII.</head>
    <p n="1">CVm partem ultimam inferiorem per signum <g ref="#sqb">&#9838;</g> quadri constituerimus, ac b mollis, diligenter erit examinandum: quaenam illi societas copulari queat. In inferiori quidem loco prima uox locabitur in semiditono scilicet sub Gamma ut mi dicendo. Secunda uox tertia superior in eodem Gamma ut erit. Tertia uero in <g ref="#sqb">&#9838;</g> mi, quae quinta supra primam uocem ueniet. Quarta in E la mi graui, quae supra uocem primam fiet octaua. Quinta in G sol re ut acuto supra eandem primam decima erit. Sexta in b fa <g ref="#sqb">&#9838;</g> mi dicendo mi, quae duodecima continget. Septima in E la mi acuto, quae decimaquinta respondebit. Octaua in G sol re ut superacuto, quae decimaseptima fiet consonantia. Nona autem uox in b fa <g ref="#sqb">&#9838;</g> mi superacuto, quae cum antedicta prima uoce decimanona continget. Decima in E la propter sub limitatem suam non satis commoda, quae cum eadem uoce prima consonantiam faciet uigesimamsecundam. Ex hoc autem loco, si ratio habeatur commoditatis humanae uocis, per uiam <g ref="#sqb">&#9838;</g> quadri, non est ultra progrediendum.</p>
  </div>
  <div type="textpart" subtype="chapter" n="45" xml:id="III.45">
    <head>DE PROGRESSV EIVSDEM LIGAMINIS PER B MOLLE. CAPVT .XLV.</head>
    <p n="1">QVomodo autem per signum b mollis procedendum sit nunc ostendemus. Posito primo cantu in b fa <g ref="#sqb">&#9838;</g> mi fa dicendo, cautum esse te oporrtebit, ut cum supradictus cantus per b molle cantetur, succedentes reliquae partes in eodem signo canantur. Aliter enim quinta incideret imperfecta inter F fa ut secundum, et b fa <g ref="#sqb">&#9838;</g> mi primum. Praeterea Diapason quoque imperfectum, quod quidem a secundo b fa <g ref="#sqb">&#9838;</g> mi ad primum astenditur. Alia quoque uitia de illis uenientia in partibus, quae graues sunt generata patrarentur. Hac de causa signum b mollis <milestone unit="folio" n="Gviiir"/> antedictum sequi oportebit. In ipso igitur b fa <g ref="#sqb">&#9838;</g> mi secundo cantum locabis fa dicendo. Secunda uox in F fa ut acuto erit, quae in quarta uoce respondet. Tertia uox eidem cantui suberit in sexta: quae in D la sol re locum habet. Quarta in b fa <g ref="#sqb">&#9838;</g> mi priori: quae octauam efficiet. Quinta in F fa ut priori: quae quidem erit cum dicto cantu undecima. Sexta in D sol re: quae decimatertia consonabit. Septima in <g ref="#sqb">&#9838;</g> mi per antedictum b molle cantato. Octaua in Gamma ut: quae decimaseptima efficietur. Nona, et ultima locum in parte accidentali habebit post antedictum Gamma ut per tertiam maiorem: quae per signum b mollis cantabitur: siquidem consyderatis aliis partibus superioribus stare aliter non posset: quiquidem locus decimanona sub cantu erit. Ad inferiora pars haec non descendit, propter incommoda: quae supra in talibus progressibus narrata sunt. Haec autem ideo proponere uolui, ne ignorares, paruam quidem inesse differentiam, uel per <g ref="#sqb">&#9838;</g> quadrum componas, aut canas, uel per b rotundum: Nam multis in locis partes alias sic ordinatas, et praedicto modo procedentes ligare poteris, et erunt aequales, ac similes, aut parum quidem inter se differentes. Id autem proximo superiori exemplo, et posteriori, in quibus ambobus locos nouem complexi sumus, apertum fecimus. Sed partem insuper aliam huic ultimo exemplo arbitrariam addimus: ut in E la scilicet alia uox inchoari queat: quae uigesimasecunda consonabit, si fa in dicto E la dixeris. Aliter enim si diligenter, et attente consyderes, fieri nequit. Quare, ut finem his faciam, si prima praecepta accurate seruaueris, facile quidem, ac breui omnia: quae cognitu necessaria sunt, consequeris, facilem enim et apertam monstrauimus uiam, qua sic quidem in aliis quoque positionibus, ac ligaminibus partes cum partibus ordinare, ac remouere ascendendo, et descendendo poteris, si pausis, et unisonis, semibreuibus: ac minimis: et aliis similibus (ut res postulabit) cantilenam iuueris, donec illam simplicem, ac diminutam ad exitum, quo fieri poterit meliori modo, perduxeris: Nam cum sit tibi cum tot partibus certamen, et ingenio, et arte non mediocri opus erit. Sed omnia tibi ex sententia succedent, si praecepta haec nostra memineris ac diligenter seruaueris.</p>
  </div>
  <div type="textpart" subtype="chapter" n="46" xml:id="III.46">
    <head>DE MODO ET COMPOSITIONE VOCVM QVAE MVTATAE DICVNTVR. CAPVT .XLVI.</head>
    <p n="1"><milestone unit="folio" n="Gviiiv"/> VErum, quia Cantilenae non nunquam uocibus quattuor idest partibus omnibus componi solent: quae uoces mutatae dicuntur quomodo id fieri debeat, edisseram. Voces eiusmodi ob id quidem mutatae appellantut, quod secundum aliarum puerilium uocum ascensum attolli nequeunt: Cantus enim ipse in eiusmodi cantilenis: quia grauioribus solito in partibus constituitur: cum puerili uoce, uel ficta cani non possit: uirili canitur eorum scilicet: qui uel Altos, uel Bassos canere consueuerunt. Quare in primis uidendum est: quonam modo id fieri oporteat: posses enim terminos transgredi: et ad incommoda ligamina peruenire. Quod ne fiat, diligenter tota res metienda est. Scito igitur, quantum ad ascensum, atque descensum attinet, a suprema uoce usque ad infimam in huiusmodi compositione posse decimamquintam fieri, raro ad decimamseptimam perueniri. Hoc autem in locis omnibus de quibus cantilena constabit, seruandum erit. Si primus erit, aut secundus tonus, aut quilibet ex aliis, talem seruabis in ascensu atque descensu legem. Hoc autem ideo faciendum erit, ne partes opprimantur: quae uoces mutatae dicuntur. Sed ne ulla tibi in talibus tonis dubitatio suboriatur: quinam sit primus, ac secundus et reliqui toni, desinentiam, siue terminationem regularium tonorum paucis explicabimus. Primus igitur tonus, atque secundus in D la sol re terminatur, quos tibi proponam: ut, quantum ascendere cantus debeat, intelligas. Potes, quantum mutata uox exigat, usque ad A la mi re superacutum ascendere. Igitur si in dicto loco terminaueris, Bassus usque ad decimamquintam inferriorem descendere poterit: quae quidem est in A re. Duas partes reliquas: hoc est Tenorem, et Altum in media regione, idest inter cantum et bassum constitues: quo meliori modo, et commodiori poteris. Semper autem illud meminisse debebis, seruanda tibi bac in re esse eadem praecepta: quae de aliis compositionibus ante tradidimus, neque ulla in parte mutanda, nisi in cadentiis cum tenore: quae quidem non erunt eo modo, quo supra monstratum est, faciendae praesertim cum cantus compositionis eiusmodi: quae per uoces mutatas fit, cadentiam aliquo in loco sub C sol fa ut faciet: quia pars grauis nimium depressa, et incommoda fieret, quemadmodum exemplo comprobabimus. Puta, si cadentiam cantus <milestone unit="folio" n="Hir"/> in A la mi re facies acuto scilicet RE VT RE, tenor, quemadmodum in superioribus dictum est praeceptis, in prima erit uoce scilicet re inferiori octaua: quae in A re fiet. In secunda uero, idest in Vt in sexta, quae quidem erit in <g ref="#sqb">&#9838;</g> mi. In ultima demum idest in RE, in octaua, in qua quidem compositione Bassus, quemadmodum uidere poteris, incommodus admodum ueniet. Si uero Bassum sub prima tenoris uoce locaueris, sicut illi conuenit: oportebit quidem, eum in unisono, aut in inferiori tertia sociari. Si per tertiam sociaueris, uocem quidem unam sub Gamma ut habebit. Sin per unisonum in dicto A re. Secundae uero tenoris notae Bassus in quinta suberit, quae quidem quinta in accidentali positione locata tribus erit sub Gamma ut uocibus. Vltima demum nota libera quidem, et componentis arbitrio relinquitur. Quare, ut eiusmodi uitentur incommoda, cadentias non facies tenoris cum cantu eo modo, quo diximus, sed ad unisonum, sicut ostendam confugies, et sic Bassi quidem loci non accidentales quidem erunt, sed naturales.</p>
  </div>
  <div type="textpart" subtype="chapter" n="47" xml:id="III.47">
    <head>DE CADENTIIS PER unisonum faciendis. CAPVT .XLVII.</head>
    <p n="1">ERgo, ut cadentiae per unisonum sociandae modum ostendam, et praeceptum, quod modo proposui, apertius faciam, exemplum afferam. Cantum igitur in eodem A la mi re terminemus, dicamusque RE VT RE. Si antedictas partes commode uolemus disponere, danda erit opera, ut prima tenoris nota, quae supra primam cantus respondebit, in unisono societur, aut in tertia superiori, quae quidem in C sol fa ut erit, et secunda in b fa <g ref="#sqb">&#9838;</g> mi acuto, quae per tertiam similiter procedet. Dein uero ultima in alterum unisonum deueniat, quae quidem in antedicto erit A la mi re. Sic quidem locos in Basso habebimus ordinarios: ac naturales prout Bassi, et alti societatem, quod sequenti capite apparebit constituerimus.</p>
  </div>
  <div type="textpart" subtype="chapter" n="48" xml:id="III.48">
    <head>DE SOCIETATE ET COMPOSITIONE IVXTA PRAECEPTVM ANTEDIctum. Caput .XLVIII.</head>
    <p n="1">SI supra tenorem in tertiam cantum terminaueris: qui locus, ac terminus in C sol fa ut erit, Bassus quidem sub dicto tenore in decima respondebit, quae erit in A re, sub cantu uero <milestone unit="folio" n="Hiv"/> Diapason. Altus in E la mi acuto, qui duodecimam supra Bassum faciet, supra tenorem uero tertiam, supra cantum quintam. In secunda dicti cantus uoce in antedicto E la mi remanebit, et octauam supra Bassum reddet, supra cantum sextam, supra tenorem quartam. In ultima uero cantus uoce Bassum in octaua sub cantu constituemus et tenorem similiter, quia in unisonum dicta cantilena terminatur. Altum in eodem loco, idest in E la mi relinquemus antedicto, qui duodecimam supra Bassum faciet, quintam supra tenorem, et cantum. Ipse autem Altus ex antedicto loco idest de E la mi in subiectum C sol fa ut transferi poterit, ut decimam cum Basso faciat, tertiam minorem supra cantum, atque tenorem. Quare, si uoluerimus eiusmodi ligamen facere, antedicta tertia in C sol fa ut posita causa melioris consonantiae suspendetur, aliter enim Decimam cum dicto Basso minorem faceret. Tertiam quoque minorem ipso cum cantu atque tenore coniungeret. Quare ob huiusmodi causas suspendenda erit. Quod autem de A la mi re dico, multo magis de subsequentibus moneo, ne ad inferiores cadentias descensus fiat, nisi per terminum, ac ligamen datum pertranseatur: Nam si in uitium cadentia in A la mi re labitur, multo magis in G sol re ut laberetur acuto, atque in F fa ut graui. Igitur, qui talem uocum mutatarum compositionem aggredietur, cautum esse oportebit: ut ordine commodo: ac naturali procedat, et incommoda accidentalia deuitet, quae proculdubio non effugeret, nisi propositum sibi ordinem diligenter seruaret.</p>
  </div>
  <div type="textpart" subtype="chapter" n="49" xml:id="III.49">
    <head>DE TERMINATIONE ET COMPOSITIONE TERTII ET QVARTI TONI. CAPVT .XLIX.</head>
    <p n="1">SI cantilenae terminationem in E la mi acuto constitues non poteris iisdem ligaminibus: aut similibus, sicut superiori exemplo monstratum est, procedere ob uitia, quae (sicut ostendam) inciderent. Igitur, si cantilenam in E la mi antedicto posuerimus, ac dixerimus, Mi re mi, cadentia huiusmodi ordinaria esse non poterit, quemadmodum in capite de cadentiis monstratum est, nec etiam in praesenti per unisonum cadentia. Quod si per primam uocem mi cantus cum tenore progredi uoluerimus, oportebit, per octauam, aut sextam (sicut eodem capite monuimus) d facere. Sequens autem uox cantus scilicet RE tenorem sub se <milestone unit="folio" n="Hiir"/> habebit in sexta, quae in F fa ut graui respondebit. Vltima demum uox in octaua, ubi si Bassum sociare uolueris seruata etiam cadentiarum lege, ac praeceptis, minime poteris, quia suo loco Bassum ponendo sub prima tenoris uoce, quae in F fa ut graui est, idem Bassus per diapente responderet: quod quidem ligamen propter quintam imperfectam non conceditur: quae quidem a <g ref="#sqb">&#9838;</g> mi ad F fa ut graue reperitur. Si uero sub ultima uoce terminare uolueris, iuxta ordinem, ac praecepta: quae de Bassi ligaminibus supra tradidimus Bassus necesse est, per diapason descendat, quod quidem proculdubio in positione accidentali fiet tribus sub Gamma ut uocibus mi dicendo, Et quia descensus, quem faceres a <g ref="#sqb">&#9838;</g> mi per b molle cantato descendendo cum dicto fa ad quintam inferiorem dicendo mi, ualde laboriosus, et incommodus esset: tollerabilis non est. Quod si uolueris etiam ascendere, et antedictam ultimam uocem tenori in unisono sociare, et relinquere antedictum <g ref="#sqb">&#9838;</g> mi per b molle cantatum: ascensus quidem per infamem, ac abominabilem tritonum fieret dicendo Fa fictum: quod in <g ref="#sqb">&#9838;</g> mi usque ad E la mi graue est. In quibus quidem ligaminibus duo iam ostendimus uitia. Tertium restat, de quo etiam dicemus. Si uolueris: dictam quoque uocem ultimam facere quintam supra tenorem, et in eadem quintam terminare necesse erit, ut mi non non autem fa dicamus. Ratio quidem est, quia tenor in illa uoce mi: quae est in E la mi sub cantu in octauam terminatur. Quare ne imperfectum diapente commitatur, mi pronunciandum est: quod nequaquam conceditur, quia si a Fa recesseris, quod in <g ref="#sqb">&#9838;</g> mi fingitur, et octauam supra ipsum <g ref="#sqb">&#9838;</g> mi facias, uox quidem non sine maxima difficultate pronunciari potest. Quare, ut eiusmodi uitia uitentur, talis quidem ordo non seruabitur.</p>
  </div>
  <div type="textpart" subtype="chapter" n="50" xml:id="III.50">
    <head>QVOD ETIAM NON CONCEDITVR ANTEDICTAM Cantilenam per unisonum terminari. Caput .L.</head>
    <p n="1">QVod tenor cum cantu per unisonum in antedicto E la mi terminari non possit ratione constabit. Si tenorem cum dicta cadentia mi re mi in unisono posueris, oportebit, secundam notam per tertiam unam supra cantum locari, quae in F fa ut acuto respondebit fa dicendo. Si autem Bassi notam sociare uolueris <milestone unit="folio" n="Hiiv"/> sub antedicto fa tenoris, quod est in F fa ut, necesse est, ut quintam cum dicto fa reddat, et quia imperfecta est non conceditur, si quidem inter <g ref="#sqb">&#9838;</g> mi, et F fa ut quintam eiusmodi esse constat. Quare, ut similia omnia de cantilena tollantur uitia, quae etiam in caeteris possent accidere ligaminibus, cautus esse debebis: et alium quempiam commodiorem modum, sicut in superioribus apparet praeceptis, seruare. Quod etiam accideret, si cadentiam in b fa <g ref="#sqb">&#9838;</g> mi priori facere uelles, ac diceres mi re mi: Nam in partibus inferioribus multa quidem alia uitia contingerent, quemadmodum sequenti quoque exemplo monstrabimus. Quae autem de hoc priori b fa <g ref="#sqb">&#9838;</g> mi fuerint: de posteriori quoque dicta intellige. Diuersi quidem loci, sed idem effectus. Igitur, si in dicto b fa <g ref="#sqb">&#9838;</g> mi dixeris in cantu mi re mi: et uolueris tenorem per sextam, uel per octauam in cadentia ordinaria procedere, Bassus idoneos non habebit locos, quia tenor sub prima quidem nota cantus idest sub mi erit in octaua, et in locum <g ref="#sqb">&#9838;</g> mi incidet. Post uero secundum dictum ordinem sub secunda cantus nota idest sub re per sextam sociabitur: quae est in C fa ut. Bassus autem una nota sub Gamma ut fa dicendo, eritque sub tenore quinta. Vltima uero tenoris cantum in octaua terminabit, quae quidem erit in <g ref="#sqb">&#9838;</g> mi. Bassus autem per mi non poterit, in octaua procedere, quia nota, quae praecedit sonat Fa. Per dictum autem Fa descendere per quintam, quia est incommoda, ac non respondens, minime conceditur. Quod si forte dictum finem sociare cum tenore in unisono uolueris, opus erit perfugiendum tritonum ascendere, qui quidem est ab antedicto Fa usque ad <g ref="#sqb">&#9838;</g> mi: quod quidem tollerabile non est. Quod si etiam in ultimum eius locum quem habere potest idest in quintam supra tenorem antedictum, quae in F fa ut graui est, reducere uolueris, nequaquam poteris, quia supra tenorem antedictum diapente imperfectum respondet, scilicet a <g ref="#sqb">&#9838;</g> mi ad F fa ut, atque ab eam causam non conceditur. Vides manifestis rationibus et exemplis comprobata esse, quantum oportuit, ea, quae diximus. Tu quidem in similibus, si examine diligenti omnia perpenderis, iam cautior esse poteris.</p>
  </div>
  <div type="textpart" subtype="chapter" n="51" xml:id="III.51">
    <head>CAVTIO ADVERSVS uitia supra monstrata. Caput .LI.</head>
    <p n="1">QVia terminatio, siue cadentia, quam supra ostendimus tertii, quartique toni ligaminibus antedictis Bassorum: quae monstrauimus, non respondet, adhuc aliqua de ea, ut apertior <milestone unit="folio" n="Hiiir"/> fiat, subiiciemus. Ergo antedictam cantilenam in E la mi locemus, dicamusque mi re mi. Hoc ubi faciemus, oportebit quidem in tali cantilena priorem ordinem remouere, idest ut, qui Bassus erat, tenor fiat, ac eodem modo, et ordine tenoris antedicto per octauam, et sextam: ut in praecepto tenoris diximus, procedere. Exemplo, ut res fiat apertior, agam. Antedicta igitur cantus cadentia erit Mi re mi, Bassus sub prima quidem nota erit in octaua: uel in sexta. Et in octaua quidem si fuerit: tenor sub prima cantus nota per Diatessaron subiicietur, qui supra Bassum in quinta consonabit. Si uero per sextam Bassus in antedicto mi fuerit: tenor de praedicto loco non remouebitur scilicet de b fa <g ref="#sqb">&#9838;</g> mi: ac mi dicetur: et supra Bassum tertiam faciet. In secunda uero nota re: Bassum in sexta locabis: quae in F fa ut graui erit. Tenorem uero supra Bassum in tertia statues: quae quartam sub dicto cantu faciat. In ultima uero cantus nota idest in Mi Bassum in octaua subiicies: quae quidem in E la mi graui erit. Tenorem uero sub eodem mi etiam in altera quarta sociabis: quae supra Bassum quintam efficiet, et gratissimus erit concentus. Sed ut noris etiam: quae ad Altum pertineant, conuenientia, illi, et ea: quae necessario illi debebuntur, ligamina proponam. Igitur, si Altus supra primam Bassi notam: quae in E la mi graui est, locabitur, sexta cantui respondebit: tenori uero tertia. Si uero supra secundam dicti Bassi notam: quae in F fa ut graui est: per tertiam unam sub dicto Basso Altus ipse constituetur: quae quidem tertia in D sol re erit, et sub cantu octauam: sub tenore autem quintam faciet. In ultima demum nota Altum quidem supra Bassum ipsum in tertia ponemus: quae in G sol re ut acuto erit: quae cantui respondebit sextam inferior. Tertia item inferior tenori fiet. Qua quidem terminatione ultima illa nota causa melioris consonantiae suspendetur: quia tertia minor supra Bassum continget, et gratam admodum reddet Harmoniam: et hac ratione quidem tot uitiis obstabitur: quae, nisi caueantur, intercident. Quod autem in his simplicibus cadentiis dico de duplicatis etiam intelligendum est, quas quidem non aliter intelligi duplicatas uolo, quam cum sic proferuntur: RE RE VT RE. MI MI RE MI. FA FA MI FA. SOL SOL FA SOL. LA LA SOL LA. Verum, ut noueris, quid tibi in duplicatis quoque cadentiis <milestone unit="folio" n="Hiiiv"/> per unisonum sit faciendum, quemadmodum paulo ante in simplicibus feci, ut rem tibi facilem et apertam reddam, per exempla gradiar, per quae uitia quoque patbunt, quae in antedicta simplici cadentia mi re mi accidere possunt. Sed illud memineris cadentias antedictas, quae per unisonum fient, ubique non concedi. Hoc autem ob id quidem moneo, quia si tales forte cadentias in aliqua poneres cantilena, et illae paulo altiores forent, ad eam tenor altitudinem tolli non posset. Hoc autem in iis cantilenis: quae mutatas habent uoces, quarum supra meminimus, conceditur: in illis etiam quae duos cantus habent: cuius quidem rei iuxta ordinem supra datum exemplum tale proponam. Erit in F fa ut acuto cadentia cantus quaepiam duplicata, et puta dicetur Fa fa mi fa: in qua tenor semper, antequam terminetur, dissonantiam illam patitur: quae secunda dicitur hoc modo sub primo fa tenor in eadem uoce per unam semibreuem locetur in secundo quidem Fa tenor ipse in eam, quam dixi, dissonantiam deueniet: quae quidem in G sol re ut superacuto erit dicendo sol. In tertia uero cantus eiusdem nota uidelicet in mi tenor in dicto G sol re ut subsistet, ac tertiam supra cantum faciet. At in ultima cantus nota tenor in unisonum deducetur, et sic duplicatae dicentur cadentiae: et in unisonum terminatae. Quod autem in hac dicimus, idem in caeteris seruandum monemus. In tali autem compositione quonam pacto alia quoque dissonantia: sed in Basso accidat, ostendam, quanquam duobus quidem modis in tali progressu ligamen fieri possit: ex quibus illa, quam dixi, dissonantia ueniet: sicut exemplo manifestum faciam. Ante omnia quidem oportet Bassum subesse primo illi Fa, quod in cantu est, per octauam, quae in F fa ut graui erit. Sub secundo Fa Bassus idem in quarta suberit: et fiet prior modi prioris dissonantia, eritque in C sol fa ut, quae cum tenore quintam faciet. Cum tertia uero nota idest cum Mi Bassus per tertiam sociabitur, ipsi uero tenori per eandem quintam. In ultimma uero, idest in illo fa postremo Bassus cum cantu, atque in octauam deueniet: et gratus fiet concentus, ac eiusmodi dissonantia tolerabitur. Illud tamen meminisse debes, fore: ubi talem sequeris ordinem: ut Altus ex suis unum amittat locis, quem Bassus occupabit, quando in C sol fa ut ascendet, et <milestone unit="folio" n="Hiiiir"/> cum secunda cantus nota quartam inferiorem faciet. Cum tertia uero tertiam reddet. Talis tamen ordo illi magis cantilenae conceditur: quae de tribus constat partibus, quam illi, quae quattuor complexa est, idque ob eam, quam diximus, causam, quia scilicet Altus locum suum amisit. Quare melius quidem erit, ita uoces colligare: ut scilicet Bassus secundae illi notae per undecimam respondeat, quae alia quidem erit dissonantia. Tertiae autem per decimam, quae quidem coniunctio sub illi duabus tenoris uocibus, quae in G sol re ut superacuto erunt, duas quidem duodecimas reddet, et aptus locus, et pariter gratus in C sol fa ut Alto non deerit, qui quidem supra Bassum diapason efficiet, Tertiam supra cantum, sub tenore quintam. Hinc processus, et huiusmodi copulatio uocum probabilior erit, quam in caeteris quidem similibus seruandum monemus.</p>
  </div>
  <div type="textpart" subtype="chapter" n="52" xml:id="III.52">
    <head>DE VARIA CANTILENAE COMPOSITIONE QVAE PER FVGAM VVLGO dicitur. Caput .LII.</head>
    <p n="1">IMitatio in Cantilenis, siue fugatio de parte in partem fieri solet. Est autem ideo dicta imitatio, siue fugatio: quia subsequens: uel antecedens praecedentis uoces partis, uel subsequentis easdem nomine, sed locis diuersas repetit: et uel quasi imitando pronunciat, uel quasi subsequendo fugare uidetur. Cuius etiam rei, quia uariis fieri modis consueuit: praecepta trademus. Igitur imitatio huiusmodi, siue fugatio duobus quidem in locis hoc est ante, ac post fieri solet per tertias omnes, per omnes item sextas, per quintas et sextas simul: idest ut quintae praecedant, sextae subsequantur. Item eodem modo per tertias, et sextas. Demum per continuas decimas: per tertiam unam prius, et per sextam, postquam per tertias fugabis. Igitur si Cantum in C sol fa ut posueris, ac dixeris VT RE MI FA SOL LA: Tunc Tenor per duas pausas semibreuium morabitur, ac easdem notas, atque in eadem positione: idest in C sol fa ut resumens repetet, donec placuerit. Si uero per sextas id facere uolueris expectabis duas etiam semibreuium pausas, et tenor easdem repetens notas a G sol re ut acuto inchoabit per <milestone unit="folio" n="Hiiiiv"/> quintam, et sextam simul in ascensu id fit, atque descensu. Et in ascensu quidem tenor aliquando prius per quintam, aliquando etiam prius per sextam subsequetur, et id quidem exemplo monstrabimus. Si cantus in D la sol re inchoabitur, et dicetur Re mi fa sol la: tenor sub eo quintam faciet pausam unam de minimis expectando, quae quinta in G sol re ut acuto erit, et easdem cantus notas retinet. Illud tamen sciendum, oportere tunc ipsum tenorem per b molle cantari, neque enim aliter notas cantus imitaretur, quas diximus, et ex hoc quidem ligamine quintam semper prius habebis: posterius sextam. Quod si per sextam uoles ascendere: ut quinta sequatur, oportet quidem, ut pausam unam semibreuium expectes, et ut prima tenoris nota, per quam ascendes, minima sit: reliquae semibreues, et sic sextam prius semper habebis, quintam posterius. At si per easdem notas descendes, tenor etiam in ipso descensu per quintam unam symcopatam in eandem euadet compositionem. Verum, ut noris: cur in tali compositione fuga dicatur symcopata: quae non solum in descensu fit, sed etiam in ascensu: scito quintam antedictam: quae symcopata dicitur, esse illam quidem notam b mollis: quae in D la sol re est: nam si tenor eodem ordine descendat: necesse quidem est, la sol fa mi re dicat, et illud la nota sit minima, reliquae uero semibreues. Cantus autem subsequens tenorem ab A la mi re incipiens per omnes semibreues dicat ipse quoque la sol fa mi re. In quo quidem ligamine semper tenor illum per unam minimam praecedet: ac per quintam, et sextam (sicut uidere poteris) descendet. Hoc autem tam per fugationem diminutam, quam per simplicem facere poteris, et hinc fuga simplex diminuta, et symcopata nascetur. Quod si per decimas hoc etiam facere uolueris: exemplo quidem, quomodo id quoque faciundum sit ostendam. Cantum puta in E la mi constitues acuto: dicesque Mi fa sol re mi fa. Si uoles ut tenor, uel Bassus eundem progressum imitetur: ac per decimas fuget, necesse quidem erit: ut per duas semibreuium pausas praestoleris: ac moram facias, et in E la mi graui tu quoque inchoes et sic fugatio per decimas continget, et tu quidem tunc posterior eris, in descensu tamen prior. Si uolueris tu quoque per antedictum progressum descendere: atque ut cantus post te per decimas sequatur, facito, ut cantus per duas expectet pausas, ac sic te subsequetur: <milestone unit="folio" n="Hvr"/> et eundem sorcietur exitum. Possent haec quidem multis etiam alii fieri modis, quos, ne sim prolixior, praetereo. Si tamen haec in usum: ac exercitationem trahantur, sufficere poterunt. Parum enim praecepta diligenter tradita proderunt, nisi elaborata, et frequens exercitatio sequatur.</p>
  </div>
  <div type="textpart" subtype="chapter" n="53" xml:id="III.53">
    <head>DE PROPORTIONIBVS. CAPVT .LIII.</head>
    <p n="1">VEnio nunc ad ultimam huius operis partem, ac difficillimam, quae est de proportionibus, quas tamen sic me quidem explicaturum spero, ut facilia, et peruia fiant studiosis omnia. Primum quid sit proportio dicemus. Dein caetera: quae ad illius cognitionem pertinere uidebuntur, et illarum genera quinque explicabimus. FLAMINIVS. Audiui ego quidem mi Aaron non paucos de hac re differentes, qui rem suapte natura difficilem uisi sunt mihi narratione sua difficiliorem, et magis cognitu arduam reddidisse. Quae res quidem fecit, ut coniicerem, quanta inesset isti rei difficultas: de qua te nunc dicturum uideo. Verum non est amplius, quod mirer, ex iis enim quae tibi iam per totum opus non modo copiose, ac luculenter, sed etiam subtiliter narrata sunt, satis intelligo, esse cantores plurimos quidem, musicos autem per paucos inueniri. Sed perge quaeso, nihil est enim ex omnibus, quae abste iam dicta sunt plurima, et pulcherrima, et cognitu dignissima: quod mihi ob id, quod modo dixi, gratius futurum putem. AARON. Alios mi Flamini nescio. Ego, quod ad me attinet: spero hac etiam in parte tibi me facturum satis: sic quidem, ut dicas: nihil ultra tibi quae rendum esse. Ad rem igitur uenio. Proportio quidem est numerorum quantitas inter se collatorum, idest duorum terminorum quantitas aequalium uel inaequalium: Nam proportio duplex est aequalitatis scilicet ac inaequalitatis. Aequalitatis quidem est, quando duo aequales numeri comparantur, idest quando duorum ad duo, trium ad tria, quattuor ad quattuor fit comparatio. Altera uero inaequalitatis est, ubi collati numeri sunt inaequales, ut cum tria duobus, quattuor tribus comparantur. Dicitur etiam maioris et minoris inaequalitati proportio. Quarum quidem proportionum uarietatem cantilenae mensurabiles indicant. Exemplum proponam. Erit cantilena, cuius initium: aut medium, aut finis notam habebit numeralem, quae tria significat: <milestone unit="folio" n="Hvv"/> subsequetur autem altera numeralis nota, quae duo ualet, aut illam habebit, quae quattuor refert, succedente nota, quae tria complectitur huiusmodi notae siue litterae quae numeros continent, maiorem numerum, siue quantitatem praemonstrant, quas numerus minor subsequitur. Talis proportio maioris dicitur inaequalitatis, quia maior numerus minorem praeuenit. Minoris uero inaequalitatis proportio ordine fit contrario, quando scilicet minor maiori numerus anteponitur: ut cum duorum ad tria, trium ue ad quattuor fit comparatio. Quando igitur in cantilena reperies tria cum duobus, talis quidem proportio sesqualtera erit. Sed si duo praecedant: tria subsequantur, soluta erit, et euanescet illa proportio. De caeteris idem similibus intelligendum est: numeri enim illi, uel maiores, uel minores praepositi diuersitatem illam ingenerant. Igitur si maior numerus minori comparabitur, erit quidem talis proportionis species, qualem numeri illi monstrauerint, qui quidem numeri si locum mutauerint euanescet illa proportio, atque ad suam mensuram, quam circulus, uel quicunque alius index ostenderit, notae illae redibunt. Sed nonnulli sunt: qui quidem in suis cantilenis in proportione sesqualtera: quam sub indice temporis imperfecti notant, non faciunt, quantum index ille deposcit, ideo quidem: ut nullam faciant inter proportionem ac indicem imperfecti temporis differentiam, id quod minime concedendum est. Id autem quomodo faciant, exemplo, quod proponam, fiet apertum. Igitur, qui hoc faciunt, indicem semicirculi secti in fronte cantilenae statuunt, postmodum proportionem adiiciunt sesqualteram. Volunt igitur hac ratione, ut breues perfectae sint, utque semibreues alterentur, nec aduertunt, quod eiusmodi proportio: quam tria, et duo ibi scripta indicant, tempus perfectum significare non potest, et proportionem simul. Id enim si uerum esset, illud quidem sequeretur, non esse necessarium initio cantilenae perfecti temporis indicium, Nam si tria illa cum duobus adscripta uim talem haberent, ut breues eorum ui, ac potestate perfectae fierent: ac semibreues alterarentur, frustra quidem (ut opinor) musici indicem perfectionis excogitassent. Quare, mea quidem sententia, minime illis assentiendum est, quia breues perfectae, ac semibreues alteratae solummodo sub indice perfecti temporis, idest sub circulo: non autem sub semicirculo esse possunt. Ergo, qui <milestone unit="folio" n="Hvir"/> uolet, in proportione sesqualtera breues esse perfectas, ac semibreues alterari, indicem perfecti temporis in fronte cantilenae affigere debebit: Omnis enim proportio ad antecedentem indicem reducitur. Quare (ut dictum est) breues quidem perfectae, ac smibreues alteratae in proportione sesqualtera sub circulo monstrabuntur. At in proportione temporis impeffecti sub indice semicirculi, uel per notas etiam nigras sub antedicto semicirculo indicabuntur: Notae enim quamdiu nigrae fuerint, sesqualterae mensura canentur, neque alio erit opus indice proportionis: Nam nigrae quidem notae per se sesqualteram proportionem indicant, in qua nec perfectae breues, nec semibreues alteratae reperiuntur. Idem uero de proportione per semibreues, ac minimas facta intelligendum est, nanque in eadem comparatione in dicta proportione idem solent efficere. Qui autem uolunt, ut sub indice prolationis imperfectae fiant perfectae semibreues, et alterentur minimae, non aduertunt, quod semibreues perfectae, et minimae alteratae solum in prolatione perfecta reperiuntur: quae quidem uel per circulum, uel per semicirculum cum puncto monstratur. Quod autem de perfectis breuibus, ac semibreuibus alteratis sub indice perfecti temporis diximus: etiam de semibreuibus perfectis: ac de minimis alteratis sub indice prolationis perfectae dictum intelligi uolumus.</p>
  </div>
  <div type="textpart" subtype="chapter" n="54" xml:id="III.54">
    <head>DE GENERIBVS QVINque proprortionum. Caput .LIIII.</head>
    <p n="1">QVemadmodum superiori capite quid sit proportio declarabimus, ita nunc, quinque esse proportionum genera monstrabimus: quorum quidem primum dicitur multiplex. Secundum super particulare. Tertium super patiens. Quartum multiplex superparticulare. Quintum multiplex super patiens nominatur. Que genera in duas parteis diuiduntur, idest in simplicia, et composita. Et genera quidem simplicia sunt multiplex super particulare: et super partiens. Composita multiplex super particulare: et multiplex super patiens.</p>
  </div>
  <div type="textpart" subtype="chapter" n="55" xml:id="III.55">
    <head>MVLTIPLEX GENVS. CAPVT .LV.</head>
    <p n="1">MVltiplex genus est numerus ille maior: qui pluries in se minorem continet: sicut duo ad unum relata. Tria ad unum. Quattuor item ad unum, et quinque ad unum. Sex etiam ad unum. Ex quo quidem progressu complures generantur species. Prima <milestone unit="folio" n="Hviv"/> quidem species dupla proportio est: ut sunt duo ad unum: quia numerus maior idest duo bis minorem hoc est unum continet: et huiusmodi proportio in cantilenis frequens est, et non incommode cantatur. In cantilenis quinque modis hac utimur. Primus quidem modus est cum semicirculo secto contra semicirculum non sectum: et punctum non habentem: sicut in capite de comparationibus indicum ostendimus. Secundus, quando nota numeralis: quae duo significat: inscribitur et uni opponitur: duo enim hi numeri duplam proculdubio proportionem indicant. Tertius est, quando semicirculus sectus contra semicirculum sectum inuenitur: apud quem sit nota numeralis: quae duo significat. Quartus autem quando index perfecti temporis idest circulus sine puncto non sectus alteri circulo secto oppositus inuenitur. Quintus denique modus est: quando sub indice temporis imperfecti semicirculus in contrarium uersus inuenitur: qui et ipse duplam significat. Secunda species tripla dicitur: quae fit, quando maior numerus idest tria in se minorem ter continet, hoc est unum: quae quidem proportio uno tantum modo ostenditur scilicet per litteram siue nota numeralem: quae tria significat praeposita litterae quae unum refert. Tertia species quadrupla dicitur, quia quaternarius numerus idest quater monadem: idest unum complectitur. Sed rara est in cantilenis huiusmodi proportio qua tamen si quis uti uelit: debebit cum numeris eo modo: quo in caeteris monstrauimus: uti idest cum nota: quae in numeris quattuor significat, praeposita notae: quae unum ostendit, illam indicare. Quinta demum quintupla dicitur: quae sic quidem appellatur: quia maior numerus quinquies in se unum complectitur: quae et ipsa similiter per notam: quae in numeris quinque significat subsequente nota: quae unum dicit monstratur. Sed et haec quidem per raro inuenitur. Sexta species sextupla dicitur eadem ratione qua et quintupla, et reliquae de numero nominantur: quia sex in se sexeis unum continent: et eodem modo: quo caetere per notas numerales ostenditur. Sed et haec ipsa inuentu rarissima est. Poteris hoc ordine ultra, quantum uoles progredi.</p>
  </div>
  <div type="textpart" subtype="chapter" n="56" xml:id="III.56">
    <head>SVPERPARTICVLARE GENVS. CAPVT .LVI.</head>
    <p n="1">SEcundum genus super particulare dicitur: qui quidem est numerus maior minorem semel in se continens, ac insuper partem ipsius numeri aliquotam: utcum trium <milestone unit="folio" n="Hviir"/> ad duo fit comparatio: sex ad quattuor: nouem ad sex. De caeteris idem intellige. De quo etiam genere plurimae quidem species oriuntur, quarum prima est proportio sesqualtera. Secunda sesquitertia. Tertia sesquiquarta. Poteris ultra, quantum uoles progredi. Sesqualtera dicitur, quia maior numerus minorem continet: ac partem eiusdem minoris dimidiam: Nam si trium ad duo fiat comparatio, tria ipsa continent duo, et dimidium duorum idest unum. Huiusmodi autem proportione tribus modis utimur: quorum primus est, quando numeralis nota, quae tria significat: praeponitur illi, quae duo continent. Secundus, quando notae nigrae sub indice temporis imperfecti sunt, neque tunc opus est, alium apponere indicem: est enim Hemiolius graeco uocabulo dictus: sicut tu Flamini, ut alia multa, quibus musici utuntur: mihi sepe dixisti. FLAMINIVS. Est quidem mi Aaron haec dictio: ut saepe dixi, graeca, et sic composita: ut totum: ac dimidium dicat: siquidem apud graecos to himisy dimidium olon uero totum significat. Sed pergae. AARON. Ita sane est, et ex iis: quae modo dixi, minime dubium est. Tertius est, qui per semicirculum sectum, qui punctum habeat, indicatur. Sed hic quidem inuentu rarus est. Secunda species sesquitertia dicitur, in qua numerus maior minorem continet: ac tertiam illius partem. Haec autem proportio duplici quidem modo indicatur, et priori quidem per numeralem notam: quae quattuor significat, sed illam subsequitur nota: quae tria continet. Posteriori uero per indicem perfecti temporis cum semicirculo in contrarium uerso, cuius rei abunde mentio facta est, ubi de comparatione indicum locuti sumus. Attamen sub talibus indicibus aequalis diuisio non est, et per raro inuenitur, nec facile cani ex tempore potest. Igitur est prius eiusmodi cantilena diligenter examinanda, quia ibi erunt breues, quae ad mensuram minimarum redactae erunt, quaedam etiam secundum propriam mensuram canendae, quia (sicut dixi) aequalis ibi diuisio esse non potest, quae quidem in proportione sesqualtera cernitur. Nam si quattuor uelis in tres partes diuidere, facias id quidem per semibreues, minimasque, ac semiminimas, uel per quascunque alias uelis, aequalem nunquam diuisionem inuenies, quam recte in sesqualtera facere poteris: nam si tres quidem semibreues in duas aequaleis <milestone unit="folio" n="Hviiv"/> partes diuidere uolueris, poteris quidem, semibreues illas in sex partiendo minimas. Poteris etiam minimas illas in duodecim semiminimas partiri, et partium aequalitas inuenietur. Quod si uolueris adhuc magis imminuere, licebit quidem, ac diuisioni illi semper inerit aequalitas. Ergo si in sesquitertiam proportionem incideris, priusquam canere incipias, examinanda erit (ut dixi) cantilena diligenter, ne imprudentiam labaris.</p>
  </div>
  <div type="textpart" subtype="chapter" n="57" xml:id="III.57">
    <head>SVPERPARTIENS GENVS. CAPVT .LVII.</head>
    <p n="1">GEnus superpatiens dicitur maior numerus minorem semel deinde duas, treisuae: aut plures partes continens: ut sunt quinque ad tria relata. Octo ad quinque. Nouem ad quinque. Cuius etiam species plurimae quidem sunt, quarum quidem prima superbipartiens secunda dicitur, quae fit, quando maior numerus non solum totum minorem, sed et duas praeterea illius parteis continet, sicut facile constat, si quinque ad tria referantur, siquidem in quinque sunt tria, et ultra tria adhuc supersunt duo, quae quidem trium partes sunt duae. Hoc exemplo reliqui numeri facile intelliguntur. Quando igitur maior numerus duabus partibus, sicut in quinque ostendimus, minorem numerum superabit, erit illa quidem proportio superpartiens secunda. Si tribus, superpartiens tertia. Si quattuor, superquadripartiens quarta. Similis est in reliquis processus. Sed haec quoque proportio in usu non est eadem ratione, quam diximus, quia diuisionem aequalem non recipit, Nam quinque in treis partes aequaleis diuidi nequeunt.</p>
  </div>
  <div type="textpart" subtype="chapter" n="58" xml:id="III.58">
    <head>MVLTIPLEX SVPERPARTICVLAre. Caput .LVIII.</head>
    <p n="1">QVartum genus multiplex super particulare. Est autem quando maior numerus totum minorem numerum bis et praeterea partem illius continet: ut quinque ad duo relata. Septem ut tria: sunt enim in quinque bis duo, et praeterea unum: quod est duorum pars. Eodem modo septem consyderantur, et reliquae huiusce generis species, sed in usu non sunt.</p>
  </div>
  <div type="textpart" subtype="chapter" n="59" xml:id="III.59">
    <head>MVLTIPLEX SVPERPARTIEns genus. Caput .LVIIII.</head>
    <p n="1"><milestone unit="folio" n="Hviiir"/> QVintum genus est multiplex superpartiens: quando maior numerus totum miuorem saepius continet, et non unam sed plureis praeterea partes, ut sunt undecim ad tria, siquidem in undecim ter tria sunt: quae nouem efficiunt, ultra quae duo superant, quae trium sunt partes duae. Idem in similibus comparationibus intelligendum est, in quibus eodem modo diuidi oportet. Sed eiusmodi genus, ac numerum non facile inuenire est. Haec autem de proportionibus, ac de reliquis ad artem pertinentibus dicta sufficiant. Quae omnia satis quidem intelligimus quantum diligenter legentibus fructum allatura sint.</p>
  </div>
  <div type="textpart" subtype="chapter" n="60" xml:id="III.60">
    <head>DE LIGATVRIS CANTILENARVM. CAPVT .LX.</head>
    <p n="1">IN fine operis, quasi uincientes omnia, quae de arte nobis tractata sunt, de ligaturis demum, quibus plurimum rimum cantilenae ornantur, ac muniuntur, agemus, rem quidem pulcherrimam, et cognitu maxime necessariam tractaturi, Ac primum quid sit ligatura, quae ipso nomine uinculum quoddam praesefert, edisseram. Igitur ligatura in cantilenis: quae mensurabiles sunt, est ordinatio siue collectio, ac plurium simul notarum complexio. Est autem duplex ascendens, atque descendens. Notae uero, de quibus ligaturae conficiuntur, hae quidem sunt Maxima. Longa. Breuis, ac semibreuis. Quae sane figurae partim quadrangularem, partim obliquam formam recipiunt: Et aliae cum proprietatae quidem, aliae sine proprietate sunt. Praeterea haec potest esse maxima, illa uero longa. Breuis alia in principio, medio: ac fine. Sed semibreuis in principio tantum: nam aliae quidem compositoris arbitrio relinquuntur. Et quia proprietatis mentio facta est, quid illa sit aperiemus. Ergo proprietatem in ipsis notis esse dicimus: uirgulam illam: siue caudam malis appellare quae in ipsis est notis in parte dextra, uel sinistra ascendens supra notam, uel infra descendens: quae in cantilenis mensurabilibus ubique conspicitur, et quidem tam in obliquis, quam in quadris cernitur figuris. Obliqua dicitur nota, cuius forma obliqua est, hoc est non recta. Quadra uero a quadrangulari forma dicitur. Vbi sciendum est: non posse neque in ligatura, neque in simplici forma monstrari notam: quae maxima sit, quae figuram habeat obliquam: Nam sub eiusmodi <milestone unit="folio" n="Hviiiv"/> forma nulla quidem alia nota praeter quam longa, breuis, ac semibreuis monstrari potest. Maximae permissum est, ut sub forma quadrangulari tam simplex, quam ligata esse possit. Verum quia notae obliquae quadrangularis formae initio, medio, ac fine cantilenarum per ligaturas compositarum inueniuntur: quia in iis est formae uarietas: quam uim habeant: et quos effectus pariant: breuiter edisseram. Si notae fuerint magnae: uel solae: uel cum paruis sociatae, caudam habentes uel non habentes: quadrae, uel obliquae ascendentes uel descendentes: scito, inter se magnopere differe: Nam si ascendunt: plurimum ab iis differunt: quae descendunt. Si cum cauda sunt: aliud faciunt: aliud sine cauda. Si obliquae sint, uarie nominantur. Si formam quadrangularem habent: aliud indicant. Maxima potest ascendere: ac descendere cum proprietate: ac sine proprietate initio cantilenarum: medio, ac fine. Longa item initio: medio, ac fine ascendere: ac descendere: et cum proprietate quidem forma quadrangulari: et obliqua. Quadrangulari quidem forma cum proprietate solum initio si ascendens fuerit. In medio etiam ascendens. At in fine cum eadem proprietate ascendens: atque descendens. Initio quidem notae ipsi descendenti proprietas deficit. Longa in ligaturis obliquam habens formam solum initio descendens absque proprietate conceditur. Ascendens autem naturam mutat. In medio autem: ac fine non conceditur: ut longa possit dici. Quadrangularis autem sine proprietate solum initio: et in fine descendens conceditur. Breuis autem quadrangularis initio: medio, ac fine cum proprietate, ac sine proprietate ostenditur ascendens: atque descendens: cum proprietate quidem in principio solummodo ascendens: aut descendens. In medio, et fine deficit proprietas. Absque proprietate initio, et fine ascendens conceditur. In medio autem componentis arbitrio relinquitur: ubi ascenderit uel descenderit, breuem illam habebis. Quae si figuram habuerit obliquam initio solum cum proprietate ascendens uel descendens erit. In medio, ac fine proprietas deficiet. Sine proprietate initio esse potest, modo dictum initium ascendat, quia quemadmodum ostensuri sumus, plurimum ascendentes differunt a descendentibus, et sint uel cum proprietate, uel sine proprietate initio, an in medio, ac fine, cum forma quadrangulari, an <milestone unit="folio" n="Hviiiir"/> obliqua. Quare, si antedicta breuis descendens fuerit uim suam mutabit. Semibreuis quadrangularis in ligatum ascendens, uel descendens initio solum conceditur. Talis autem nota uel quadrangularis, sit uel obliqua nunquam in sinistra parte sine proprietate ostenditur, nec unquam in ligaturis plusquam binae semibreues altera statim post alteram inueniuntur, licet post illas millae aliae sequantur notae.</p>
  </div>
  <div type="textpart" subtype="chapter" n="61" xml:id="III.61">
    <head>DE MAXIMIS AC LONGIS SImul ligatis. Caput .LXI.</head>
    <p n="1">SVnt in cantilenis figurae saepius grandes, quae in fine mensurabilium statui plerunque solent. Initio quoque: ac medio tenorum, sicut in illis est uidere, quae quidem figurae proculdubio sunt maximae. Ergo si nota eiusmodi in principio ligaturae fuerit: post illam uero nota minor quadrangularis, atque descendens subsequatur longa semper erit. Quod si etiam sequitur alia figura grandis, dicta quidem prima nota erit longa, si tamen nota, quae sequetur, descenderit. Sciendum autem est notam quanlibet descendentem quadram sine proprietate primam quidem, ac ultimam esse longam. Si ascenderit, esse breuem. Et hoc semper intelligendum est. Inueniuntur etiam maximae cum notis obliquis ligatae, de quibus duo nascuntur effectus, et primus quidem est, quod praedictae maximae nequeunt cum obliquis iungi notis, nisi plures obliquae fuerint, Ratio quidem est, quod obliqua figura nunquam plus, minusue duabus ostendit notis uel ascendens fuerit, uel descendens, Dictae nanque notae principium notam unam faciet: Alteram finis. Si figura quidem obliqua fuerit ascendens: aut descendens. Secundus sequetur effectus, quod prima quidem et secunda nota: si cum proprietate fuerit, in parte sinistra inferiori, breues erunt. Quod si antedicta proprietas in eadem sinistra parte fuerit ascendens (ut supra diximus) semper erunt semibreues uel ascendant, uel descendant. Quae si forte sine proprietate descenderint, semper quidem prior erit longa, posterior breuis. At si ascenderint, utraque breuis erit.</p>
  </div>
  <div type="textpart" subtype="chapter" n="62" xml:id="III.62">
    <head>DE LIGATVRIS LONGArum breuium. Caput .LXII.</head>
    <p n="1">SI notae connexae cum proprietate in parte dextra siue ascenderint: siue descenderint, longe semper erunt. Si uero in parte sinistra inferiori, breues. In parte superiori, semibreues. <milestone unit="folio" n="Hviiiiv"/> Sed illud meminisse oportet, quod longae tantum in principio, medio, ac fine esse cum proprietate queunt. Breues autem nitio solum. Si plures erunt sine proprietate notae descendentes quot quot fuerint, prima semper, et ultima longae erunt. Intermediae uero breues omnes. Praeterea si plures erunt notae quadrungulari forma descendentes, et prima nota in parte inferiori cum proprietate fuerit, dicta quidem nota breuis semper erit. Mediae item breues: ultima uero longa. Idem reliquis in locis seruabitur, in quibus notae sine proprietate fuerint, intermediae omnes illae siue ascenderint, siue descenderint: breues erunt. Tertio si plures descenderint notae, et in prima sit proprietas in parte quidem superiore, prima semper, ac secunda semibreues erunt: Intermixtae uero breues, ac ultima longa. Si uero notae, quae mediae fuerint, proprietatem habuerint, quot quot fuerint, longae proculdubio erunt. Quarto si plures connexae notae sine proprietate ascenderint, omnes quidem siue quadrangulares fuerint: siue obliquae, breues erunt. Quod si prima quidem ascendens nota proprietatem in inferiori parte habuerit, dicta quidem nota breuis erit. Si uero in parte ascendenti proprietatem habuerit: prima, et secunda, si obliquae fuerint, semibreues erunt. Notae obliquae, si proprietatem in parte inferiori habuerint, et siue ascenderint, siue descenderint, breues quidem semper erunt. Huiusmodi autem oblique notae (de breuibus et semibreuibus loquor) se iunctae quidem a compositoribus describuntur. Exemplum proponam. Erit quadrangularis nota in parte sinistra inferiore caudam habens. Talis quidem figura sic sola, atque disiuncta breuis erit. Quod si proprietatem in eadem sinistra parte, sed superiori habuerit, semper erit semibreuis. Si duae fuerint, et quadrangularem formam habuerint, ambae semibreues erunt. Si obliquae fuerint ubi proprietas erit, tales quidem erunt, quales illas ipsa proprietas indicabit. Quare si proprietas in parte dextra ascendens fuerit, uel descendens, semper quidem, uel maxima erit, uel longa. Ipsa autem notae figura tibi uel esse maximam, uel longam indicabit. Nam si figura ipsa quadrangularis fuerit, proculdubio maximam ostendet, quam si paulo minorem uideris longam intelliges. Quod si proprietatem in parte sinistra descendentem repereris, <milestone unit="folio" n="Hxr"/> scito semper esse breuem. Si uero ascendentem, esse semibreuem, siue sint quadrangulares, siue obliquae. Cum duas solas cum proprietate notas inueneris, quae descendant, et quadrangulares sint, longae quidem erunt. Sin uero ascendant, breues, ut ante diximus. Quae quidem praecepta si diligenter inspexeris, et ad memoriam redegeris, facilis tibi ad canendum uia patebit.</p>
  </div>
  <div type="textpart" subtype="chapter" n="63" xml:id="colophon">
    <p n="1">Impressum Bononiae in Aedibus Benedicti Hectoris Bibliopolae Bononiensis. Tempore Pontificatus domini nostri Leonis Pape Decimi. <date n="1516">M CCCCC XVI.</date></p>
  </div>
  <div type="textpart" subtype="chapter" n="64" xml:id="register">
    <head>REGESTVM</head>
    <p n="1">A ii B iiii C iiii D iiii E iiii F iiii G iiii H v  </p>
  </div>
</div>  
</div>
</body>
</text>
</TEI>